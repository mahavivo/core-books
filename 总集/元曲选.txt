元曲选　　（明）臧晋叔 编

　　《元曲选》一百卷，明臧懋循编订。明代万历四十四年（1616）刻本。半叶九行二十字，白口，左右双边。版框高20.3厘米，宽13.7厘米。 
　　《元曲选》是明代臧懋循编辑的一部杂剧选集。其中收录元代杂剧九十四种，明代杂剧六种，总计一百种，故又称《元人百种曲》。 
　　臧懋循（1550－1620），字晋叔，浙江长兴县人。万历八年进士，曾官荆州府学教授，南京国子监博士。由于他不屑恪守封建礼法，遂为世俗所不容，以至后来被劾罢官。臧氏精于音律，为明代著名曲家，自着有《负包堂集》。 
　　《元曲选》为臧氏罢官闲居时编印，全书一百卷，分十集，每集十卷。每卷一本杂剧。全书分成两批刊印，第一批甲，乙，丙，丁，戊集，刊于万历四十三年（1615）；第二批己，庚，辛，癸，酉集，刊于万历四十四年（1616）。这些杂剧是他从自家所藏秘本及麻城刘承禧所藏之内府本中遴选出来，刊刻时略作增删，但改动不多，仍是比较忠实原著的。现存元人杂剧总数不足二百种，而《元曲选》中所收元代作品，即占现存总数的一半以上。而且，集中收录了关汉卿《感天动地窦娥冤》、《赵盼儿风月救风尘》、白朴《唐明皇秋夜梧桐雨》、《裴少俊墙头马上》，马致远《破幽梦孤雁汉宫秋》，秦简夫《东堂老劝破家子弟》，李文蔚《同乐院燕青博鱼》等众多作家的名剧，故影响很大，它对元代杂剧的传播起了重要作用。后世研究元代杂剧，一般都以本书为据。 
　　明代万历年间，版画艺术得到飞速发展，尤其是戏曲书籍，更喜配插图以示优雅。《元曲选》自不例外。本书每剧附图两幅，个别的绘四幅，总计224幅图。其插图临摹古代名画家的不同画法，生动、逼真地将各剧的情节特点表现出来，其图画线条细腻、流畅，极尽婉丽之美，在中国版画史上具有极重要的地位。 
　　原书插图多附于每剧正文之后，但中国国家图书馆藏郑振铎先生旧藏之本，却将插图单独装订一册，其版印清晰娱目，当系初印本。


　　●目录
　　序?曲论
　　汉宫秋 
　　金钱记 
　　陈州粜米 
　　鸳鸯被 
　　赚蒯通 
　　玉镜台 
　　杀狗劝夫 
　　合汗衫 
　　谢天香 
　　争报恩 
　　张天师 
　　救风尘 
　　东堂老 
　　燕青博鱼 
　　潇湘雨 
　　曲江池 
　　楚昭公 
　　来生债 
　　薛仁贵 
　　墙头马上 
　　梧桐雨 
　　老生儿 
　　朱砂担 
　　虎头牌 
　　合同文字 
　　冻苏秦 
　　儿女团圆 
　　玉壶春 
　　铁拐李 
　　小尉迟 
　　风光好 
　　秋胡戏妻 
　　神奴儿 
　　荐福碑 
　　谢金吾 
　　岳阳楼 
　　蝴蝶梦 
　　伍员吹箫 
　　勘头巾 
　　黑旋风 
　　倩女离魂 
　　陈抟高卧 
　　马陵道 
　　救孝子 
　　黄粱梦 
　　扬州梦 
　　王粲登楼 
　　昊天塔 
　　鲁斋郎 
　　渔樵记 
　　青衫泪 
　　丽春堂 
　　举案齐眉 
　　后庭花 
　　范张鸡黍 
　　两世姻缘 
　　赵礼让肥 
　　酷寒亭 
　　桃花女 
　　竹叶舟 
　　忍字记 
　　红梨花 
　　金安寿 
　　灰阑记 
　　冤家债主 
　　■〈亻刍〉梅香 
　　单鞭夺槊 
　　城南柳 
　　■〈言〈宀卒〉〉范叔 
　　梧桐叶 
　　东坡梦 
　　金线池 
　　留鞋记 
　　气英布 
　　隔江斗智 
　　刘行首 
　　度柳翠 
　　误入桃源 
　　魔合罗 
　　盆儿鬼 
　　对玉梳 
　　百花亭 
　　竹坞听琴 
　　抱妆盒 
　　赵氏孤儿 
　　窦娥冤 
　　李逵负荆 
　　萧淑兰 
　　连环计 
　　罗李郎 
　　看钱奴 
　　还牢末 
　　柳毅传书 
　　货郎旦 
　　望江亭 
　　任风子 
　　碧桃花 
　　张生煑海 
　　生金阁 


臧懋循　　臧懋循(1550—1620)，字晋叔，号顾渚山人，长兴人。7岁通晓《五经》，博闻强记，为人不拘小节。明万历八年(1580)进士，次年出任湖北荆州府学教授。十年，任应天(今南京)乡试同考官，后改官夷陵(今湖北宜昌市)知县。十一年，升任南京国子监博士，与汤显祖、王世贞友善。游六朝遗迹，命题赋诗，携带妾童，出城游乐，被劾为沉湎声色，弃官归里。慕黄山、白岳之胜，策杖往游，赋诗言志。二十四年与族人合捐重修鼎甲桥，桥和桥志铭(石刻)今尚保存完好。二十七年作《己亥书事》一诗，指责朝廷贪得无厌，税监四出。二十九年，与曹学佺、陈邦瞻等名士结集金陵诗社，相互唱和，并辑有《金陵社集》8卷。诗作，关心时事，清新可取，在明代文坛上颇有声誉。与湖州友人吴稼登、吴梦旸、茅维，并称“吴兴四子”。因见家乡一带文化发达，戏曲盛行，萌发编印杂剧愿望，利用名门贵族和姻亲、师友、同年关系，到处收集散佚的元曲、诗词文稿。远道访书，在河南朗陵(今确山县)、湖广麻城(今属湖北省)等地，广寻杂剧抄本，在家乡创办印刷工场，自选、自编、自刻，亲自主持书籍的发行，成为中国最早一代具有代表性的私人出版商。67岁时编成《元曲选》100卷、图1卷，校勘精良。编纂出版的还有《玉茗堂四梦》、《校正古本荆钗记》、《改定昙花记》、《六博碎金》8卷、《左逸词》24卷、《金陵社集》8卷、《左诗所》56卷、《唐诗所》47卷、《元曲选》100卷、《棋势》10卷、《校刻兵垣四编》和弹词《仙游录》、《梦游录》等，总字数达300余万字。着有《文选补注》、《负苞堂集》、《负苞堂稿》、《负苞堂诗选》等。工书法，且精通音律。




●序?曲论目录
　　元曲选序 
　　序二 
　　天台陶九成论曲
　　　黄钟宫三十三章  
　　　正宫五十四章 
　　　仙吕宫六十一章 
　　　中吕宫七十三章 
　　　南吕宫三十九章 
　　　双调一百三十三章 
　　　商调五十章 
　　　越调三十八章 
　　　大石调三十五章 
　　　燕南芝庵论曲 
　　　高安周挺斋论曲 
　　　吴兴赵子昂论曲 
　　　丹丘先生论曲 
　　　涵虚子论曲 
　　元曲论 
　　　音律宫调 
　　　　五音 
　　　　六律 
　　　　六吕 
　　　　六宫 
　　　　十一调 
　　　马致远共十三本 
　　　王实甫共二十二本 
　　　关汉卿共六十本 
　　　白仁甫共十七本 
　　　乔孟符共八本 
　　　费唐臣共三本 
　　　宫大用共六本 
　　　尚仲贤共十本 
　　　庾吉甫共十六本 
　　　高文秀共三十五本 
　　　郑德辉共二十本 
　　　李文蔚共十本 
　　　侯正卿一本 
　　　史九敬先一本 
　　　孟汉卿一本 
　　　戴善夫共五本 
　　　张时起共三本 
　　　李宽甫一本 
　　　彭伯城一本 
　　　赵公辅四本 
　　　李行道一本 
　　　赵君祥一本 
　　　费君祥一本 
　　　纪君祥共八本 
　　　赵天锡共二本 
　　　梁进之共四本 
　　　汪泽民一本 
　　　杨显之共十本 
　　　陈定甫一本 
　　　李寿卿共十一本 
　　　王伯成共二本有天宝遗事行于世 
　　　孙仲辛共三本 
　　　赵明远共二本 
　　　刘唐卿一本 
　　　李子中共二本 
　　　武汉臣共十二本 
　　　王仲文共十一本 
　　　陆显之一本 
　　　李取进共三本 
　　　于伯渊共六本 
　　　岳伯川共二本 
　　　康进之共二本 
　　　王廷秀共四本 
　　　石子章共二本 
　　　赵子祥共三本 
　　　范子安共三本 
　　　李好古共四本 
　　　曾瑞卿一本 
　　　狄君厚一本 
　　　张寿卿一本 
　　　孔文卿共二本 
　　　姚守中共三本 
　　　李直夫共十三本 
　　　吴昌龄共十五本 
　　　石君宝共十本 
　　　金志甫共八本 
　　　陈存甫一作孝甫共二本 
　　　雎景臣共三本 
　　　周仲彬共五本 
　　　吴仁卿共三本 
　　　顾仲清共二本 
　　　沈和甫共六本 
　　　鲍吉甫共八本 
　　　赵文宝共六本 
　　　孙子羽一本 
　　　秦蕑夫四本 
　　　张鸣善共二本 
　　　郑廷玉共二十一本 
　　　范冰壶一本 
　　　柯丹丘共十二本 
　　　王子一共四本 
　　　刘东生共三本 
　　　谷子敬共三本 
　　　杨舜民共二本 
　　　杨景言共二本 
　　　贾仲名一本 
　　　杨文奎共四本 
　　　罗贯中一本 
　　　李致远一本 
　　　杨景贤一本 
　　　张国瑶一本 
　　　无名氏共一百五本 
　　　赵明镜共三本以下四人俱系娼夫不得与名士并列 
　　　张酷贫共三本 
　　　红字李二共三本 
　　　花李郎共二本 
　　　元知音善歌之士三十六人 
　　●元曲选序
　　若下里人臧晋叔撰
　　世称宋词元曲。夫词。在唐李白陈后主皆已优为之。何必称宋。惟曲自元始有。南北各十七宫调。而北西厢诸杂剧亡虑数百种。南则幽闺琵琶二记已耳。或谓元取士有填词科。若今帖括然。取给风檐寸晷之下。故一时名士。虽马致远乔孟符辈。至第四折往往强弩之末矣。或又谓主司所定题目外。止曲名及韵耳。其宾白则演剧时伶人自为之。故多鄙俚蹈袭之语。或又谓西厢亦五杂剧。皆出词人手裁。不可增减一字。故为诸曲之冠。此皆予所不辩。独怪今之为曲者。南与北声调虽异。而过宫下韵一也。自高则诚琵琶首为不寻宫数调之说。以掩覆其短。今遂借口谓曲严于北而疎于南。岂不谬乎。大抵元曲妙在不工而工。其精者采之乐府。而粗者杂以方言。至郑若庸玉玦。始用类书为之。而张伯起之徒。转相祖述为红拂等记。则滥觞极矣。曲白不欲多。唯杂剧以四折写传奇故事。其白有累千言者。观西厢二十一折。则白少可见。尤不欲多骈偶。如琵琶黄门诸篇。业且厌之。而屠长卿昙花白终折无一曲。梁伯龙浣纱梅禹金玉盒白终本无一散语。其谬弥甚。汤义仍紫钗四记。中间北曲。骎骎乎涉其藩矣。独音韵少谐。不无铁绰板唱大江东去之病。南曲绝无才情。若出两手。何也。何元朗评施君美幽闺远出琵琶上。而王元美目为好奇之过。夫幽闺大半已杂赝本。不知元朗能辨此否。元美千秋士也。予尝于酒次论及琵琶梁州序念奴娇序二曲。不类永嘉口吻。当是后人窜入。元美尚津津称许不置。又恶知所谓幽闺者哉。予家藏杂剧多秘本。顷过黄从刘延伯借得二百种。云録之御戏监。与今坊本不同。因为参伍校订。摘其佳者若干。以甲乙厘成十集。藏之名山而传之通邑大都。必有赏音如元朗氏者。若曰妄加笔削。自附元人功臣。则吾岂敢。万历旃蒙单阏之岁春上巳日书于西湖僧舍
　　●序二
　　今南曲盛行于世。无不人人自谓作者。而不知其去元人远也。元以曲取士。设十有二科。而关汉卿辈争挟长技自见。至躬践排场。面傅粉墨。以为我家生活偶倡优而不辞者。或西晋竹林诸贤托杯酒自放之意。予不敢知。所论诗变而词。词变而曲。其源本出于一。而变益下。工益难。何也。词本诗而亦取材于诗。大都妙在夺胎而止矣。曲本词而不尽取材焉。如六经语。子史语。二藏语。稗官野乘语。无所不供其采掇。而要归断章取义。雅俗兼收。串合无痕。乃悦人耳。此则情词稳称之难。宇内贵贱妍媸幽明离合之故。奚啻千百其状。而填词者必须人习其方言。事肖其本色。境无旁溢。语无外假。此则关目紧凑之难。北曲有十七宫调。而南止九宫。已少其半。至于一曲中有突增数十句者。一句中有衬贴数十字者。尤南所绝无而北多以是见才。自非精审于字之阴阳。韵之平仄。鲜不劣调。而况以吴侬强效伧父喉吻。焉得不至河汉。此则音律谐叶之难。总之曲有名家。有行家。名家者出入乐府。文彩烂然。在淹通闳博之士。皆优为之。行家者随所妆演。无不摹拟曲尽。宛若身当其处。而几忘其事之乌有。能使人快者掀髯。愤者扼腕。悲者掩泣。羡者色飞。是惟优孟衣冠。然后可与于此。故称曲上乘首曰当行。不然。元何必以十二科限天下士。而天下士亦何必各占一科以应之。岂非兼才之难得而行家之不易工哉。予尝见王元美艺苑巵言之论曲。有曰。北曲字多而声调缓。其筋在弦。南曲字少而声调繁。其力在板。夫北之被弦索。犹南之合箫管。摧藏掩抑。颇足动人。而音亦袅袅与之俱流。反使歌者不能自主。是曲之别调。非其正也。若板以节曲。则南北皆有力焉。如谓北筋在弦。亦谓南力在管可乎。惜哉元美之未知曲也繇斯以评。新安汪伯玉高唐洛川四南曲。非不藻丽矣。然纯作绮语。其失也靡。山阴徐文长祢衡玉通四北曲非不伉傸矣。然杂出乡语。其失也鄙。豫章汤义仍。庶几近之。而识乏通方之见。学罕协律之功。所下句字。往往乖谬。其失也疎。他虽穷极才情。而面目愈离。按拍者既无绕梁遏云之奇。顾曲者复无辍味忘倦之好。此乃元人所唾弃而戾家畜之者也。予故选杂剧百种。以尽元曲之妙。且使今之为南者。知有所取则云尔。
　　万历丙辰春上巳日若下里人臧晋叔书
　　●天台陶九成论曲
　　唐有传奇。宋有戏曲。金有院本杂剧。而元因之。然院本杂剧厘而为二矣。院本则五人。一曰副凈。古谓之参军。一曰副末。古谓之苍鹘。鹘能击众禽。末可打副凈故也。一曰引戏。一曰末泥。一曰孤装。又谓之五花爨弄。或云宋徽宗见爨国人来朝。其衣装鞵履巾裹傅粉墨。举动可笑。使优人效之以为戏。又有焰段。亦院本之意。但差焰耳。取其如火焰易明而易灭也。其间副凈有道念。有筋斗。有科泛。教坊色长魏武刘三人最着。魏长于念诵。武长于筋斗。刘长于科泛。至今乐人皆宗之。院本名目多不具载。然金章宗时有董解元所编西厢记。世代未远。尚罕解者。况今杂剧中曲调之宂乎。因取诸曲名。分调类编。以备好事稽古者之一览云。
　　○黄钟宫三十三章
　　醉花阴 
　　喜迁莺 
　　出队子 
　　刮地风 
　　四门子 
　　节节高【节一作接】 
　　者刺古 
　　兴龙引【龙一作隆】 
　　愿成双 
　　抛球乐【一作彩楼春】 
　　塞雁儿 
　　红锦袍【一作红衲袄】 
　　昼夜乐 
　　人月圆 
　　倾杯序 
　　文如锦 
　　九条龙 
　　古神仗儿 
　　古水仙子 
　　古寨儿令【寨一作赛】 
　　降黄龙滚 
　　金殿乐三重 
　　三煞 
　　二煞 
　　柳叶儿【与仙吕出入】 
　　贺圣朝【与中吕商调出入】 
　　山坡羊【一作苏武持节与中吕出入】 
　　挂金索【以下二章与商调出入】 
　　侍香金童女冠子【一作双凰翅与大石出入】 
　　尾声 
　　随尾【南吕通用】 
　　随煞【仙吕双调越调大石通用】
　　○正宫五十四章
　　端正好【与仙吕不同】 
　　滚绣球 
　　倘秀才 
　　呆骨朵【一作灵寿杖】 
　　叨叨令 
　　笑和尚【一作笑歌赏】 
　　黄梅雨 
　　芙蓉花 
　　锦庭芳 
　　黑漆弩【一作学士吟又作鹦鹉曲】 
　　月照庭 
　　最高楼 
　　甘草子 
　　灵寿歌 
　　番马舞西风 
　　摊破满庭芳 
　　三错煞 
　　二错煞 
　　塞鸿秋【以下三章与仙吕中吕出入】 
　　满庭芳 
　　醉太平 
　　货郎儿【以下五章与仙吕出入】 
　　怕春归 
　　六幺遍【一作柳稍青】 
　　金殿喜重重 
　　四换头 
　　伴读书【以下二十二章与中吕出入】 
　　穷河西 
　　菩萨蛮 
　　脱布衫 
　　红绣鞋【一作朱履曲】 
　　小梁州 
　　上小楼 
　　普天乐 
　　白鹤子 
　　快活三 
　　朝天子【一作谒金门】 
　　四边静 
　　喜春来【一作阳春曲】 
　　剔银灯 
　　蔓菁菜 
　　鲍老儿 
　　柳青娘 
　　道和【和一作合】 
　　十二月 
　　尧民歌 
　　蛮姑儿 
　　双鸳鸯 
　　耍孩儿【本般涉调与中吕双调出入】 
　　转调货郎儿【与南吕出入】 
　　随煞尾 
　　啄木儿煞【与中吕出入】 
　　煞尾【与中吕南吕大石出入】 
　　收尾【与南吕双调越调出入】
　　○仙吕宫六十一章
　　点绛唇 
　　八声甘州 
　　混江龙 
　　油葫芦 
　　天下乐 
　　那咤令 
　　鹊踏枝 
　　金盏儿【一作醉金盏】 
　　醉扶归 
　　一半儿 
　　翠裙腰 
　　绿纱窗 
　　忆帝京 
　　春归犯 
　　瑞鹤仙 
　　醉雁儿 
　　大安乐 
　　穿窗月 
　　忆王孙 
　　玉花秋 
　　锦橙梅 
　　太常引 
　　柳外楼 
　　双雁子【子一作儿】 
　　端正好【与正宫不同楔子多用之】 
　　祆神急【与双调不同】 
　　上京马【上一作尚与商调不同】 
　　低过金盏儿 
　　六幺遍【以下四章与正宫中吕出入】 
　　醉太平 
　　赛鸿秋 
　　满庭芳 
　　怕春归【以下三章与正宫出入】 
　　货郎儿 
　　金殿喜重重 
　　六幺序【以下二章与中吕出入】 
　　六幺令 
　　村里迓古【以下十二章与商调出入】 
　　元和令 
　　上马娇 
　　游四门 
　　胜葫芦 
　　赏花时 
　　后庭花 
　　柳叶儿 
　　青哥儿 
　　凤鸾吟 
　　雁儿 
　　四季花 
　　寄生草【以下四章与双调出入】 
　　清江引 
　　醉中天 
　　得胜乐【得一作德】 
　　三番玉楼人【与越调出入】 
　　好观音【以下三章与大石出入】 
　　归塞北【一作望江南】 
　　青杏儿【儿一作子】 
　　赚煞 
　　后庭花 
　　煞赚尾【与南吕出入】 
　　随煞【与黄钟双调大石出入】
　　○中吕宫七十三章
　　粉蝶儿 
　　醉春风【与双调不同】 
　　叫声 
　　石榴花 
　　迎仙客 
　　醉高歌 
　　古鲍老 
　　酥枣儿 
　　齐天乐 
　　红衫儿 
　　鸳鸯儿 
　　乔捉蛇 
　　鹘打兔 
　　卖花声【一作升平乐】 
　　斗鹌鹑【与越调不同】 
　　红芍药【与中吕不同】 
　　货郎儿犯 
　　古调石榴花 
　　鲍老三台滚 
　　三转小梁州 
　　摊破喜春来 
　　哨遍【以下五章本般涉调】 
　　墙头花 
　　麻婆子【一作脸儿红】 
　　急曲子【一作促板令】 
　　瑶台月 
　　贺圣朝【与黄钟商调出入】 
　　山坡羊【与黄钟出入】 
　　满庭芳【以下三章与正宫仙吕出入】 
　　赛鸿秋 
　　醉太平 
　　耍孩儿【一作魔合罗与正宫双调出入】 
　　红绣鞋【以下廿三章与正宫出入】 
　　上小楼 
　　小梁州 
　　脱布衫 
　　普天乐 
　　快活三 
　　四边静 
　　朝天子 
　　剔银灯 
　　蔓菁菜 
　　鲍老儿 
　　十二月 
　　尧民歌 
　　柳青娘 
　　道和 
　　喜春来 
　　伴读书 
　　白鹤子 
　　双鸳鸯 
　　蛮姑儿 
　　菩萨蛮 
　　穷河西 
　　四换头 
　　六幺遍【以下三章与仙吕出入】 
　　六幺序 
　　六幺令 
　　干荷叶【一作翠盘秋与南吕出入】 
　　水仙子【以下五章与双调出入】 
　　乱柳叶 
　　镇江回 
　　风流体 
　　播海令 
　　古竹马【以下二章与越调出入】 
　　鬼三台【台一作台】 
　　尾声【以下二章本般涉调】 
　　煞 
　　卖花声煞 
　　啄木儿煞【与正宫出入】 
　　隔尾【与南吕出入】 
　　凈瓶儿煞【与大石出入】 
　　煞尾【与正宫南吕大石出入】
　　○南吕宫三十九章
　　一枝花【一作占春魁】 
　　梁州第七 
　　骂玉郎【一作瑶华令】 
　　感皇恩 
　　采茶歌【一作楚江秋】 
　　牧羊关 
　　贺新郎 
　　哭皇天【一作玄鹤鸣】 
　　乌夜啼 
　　四瑰玉 
　　神仗儿 
　　絮虾蟆【一作草池春又作斗虾蟆】 
　　楚天秋 
　　鹌鹑儿 
　　虾蟆序 
　　醉乡春 
　　红芍药【与中吕不同】 
　　菩萨梁州 
　　摊破采茶歌 
　　三煞 
　　二煞 
　　幺煞 
　　转调货郎儿【与正宫出入】 
　　干荷叶【与中吕出入】 
　　侧砖儿【以下七章与反调出入】 
　　竹枝歌 
　　金字经【一作阅金经】 
　　一机锦 
　　梧桐树 
　　水仙子【一作凌波仙又湘妃怨又冯夷曲】 
　　玉娇枝【娇一作交】 
　　黄钟尾 
　　神仗儿煞 
　　隔尾随煞 
　　隔尾 
　　黄钟煞 
　　随尾【与黄钟出入】 
　　隔尾【与中吕出入】 
　　收尾【与正宫双调越调出入】 
　　煞尾【与正宫中吕大石出入】
　　○双调一百三十三章
　　新水令 
　　五供养 
　　驻马听 
　　步步娇【一作潘妃曲】 
　　乔木查【一作银汉浮槎】 
　　乔牌儿 
　　搅筝琶 
　　挂玉钩【一作挂搭沽】 
　　落梅风【一作寿阳曲】 
　　甜水令【一作滴滴金】 
　　川拨棹 
　　折桂令【即秋风第一枝又天香引又蟾宫曲】 
　　七兄弟 
　　梅花酒 
　　收江南【收一作喜】 
　　醉春风【与中吕不同】 
　　江儿水 
　　沽美酒【一作琼林宴】 
　　太平令 
　　对玉环 
　　锦上花 
　　碧玉箫 
　　豆叶黄 
　　庆东原【原一作园】 
　　风入松 
　　拨不断【一作续断弦】 
　　青玉案 
　　殿前欢【一作小妇孩儿又作凤将雏】 
　　殿前喜 
　　捣练子【一作胡捣练】 
　　夜行船 
　　快活年 
　　胡十八 
　　一锭银 
　　早乡词 
　　石竹子 
　　天仙子 
　　山石榴 
　　相公爱【一作驸马还朝】 
　　阿纳忽【纳一作那】 
　　不拜门【不一作小】 
　　大拜门 
　　慢金盏【一作金盏子】 
　　也不啰【一作野落索】 
　　忽都白【忽一作古】 
　　倘兀歹【倘一作唐】 
　　庆宣和 
　　十棒鼓 
　　醉娘子【一作醉也摩挲】 
　　月儿弯 
　　真个醉 
　　动相思 
　　朝元乐 
　　海天晴 
　　好精神 
　　凤引雏 
　　豆叶儿 
　　荆湘怨【一作汉江秋】 
　　行香子 
　　挂打灯 
　　蝶恋花 
　　山丹花 
　　雕刺鸪 
　　枣卿调 
　　珍珠马 
　　太清歌 
　　太平歌 
　　祆神急【与仙吕不同】 
　　阿忽今 
　　庆丰年 
　　天仙令 
　　新时令 
　　小阳关 
　　秋莲曲 
　　华严赞 
　　神曲缠 
　　大德乐 
　　楚天遥 
　　秋江送 
　　枳郎儿 
　　皂旗儿 
　　沉醉东风 
　　月上海棠 
　　挂玉钩序【一作挂搭序】 
　　鱼游春水 
　　小喜人心 
　　大喜人心 
　　一緺儿麻 
　　金娥神曲 
　　三犯白苎歌 
　　万花方三台 
　　河西六娘子 
　　骤雨打新荷 
　　间金四块玉 
　　减字木兰花 
　　高过金盏儿 
　　河西水仙子 
　　农乐歌兼破雁儿落 
　　沙子儿摊破清江引 
　　三煞 
　　二煞 
　　四边静【以下三章与正宫中吕出入】 
　　朝天子 
　　耍孩儿 
　　青哥儿【与仙吕商调出入】 
　　寄生草【以下四章与仙吕出入】 
　　小将军 
　　得胜乐 
　　清江引 
　　乱柳叶【以下四章与中吕出入】 
　　风流体 
　　镇江回 
　　播海令 
　　侧砖儿【一作荆山玉以下七章与南吕出入】 
　　竹枝歌 
　　玉娇枝 
　　金字经 
　　一机锦 
　　梧桐树 
　　水仙子 
　　雁儿落【以下六章与商调出入】 
　　得胜令【一作凯歌回又作阵阵嬴】 
　　春闺怨 
　　牡丹春 
　　大德歌 
　　玉胞肚 
　　水调煞 
　　转调煞 
　　鸳鸯煞 
　　离亭宴煞 
　　离亭宴带歇指煞 
　　随煞【与黄钟仙吕越调大石出入】 
　　收尾【与正宫南吕越调出入】
　　○商调五十章
　　集贤宾 
　　逍遥乐 
　　八宝妆 
　　梧叶儿【一作知秋令】 
　　金菊香 
　　醋葫芦 
　　水红花 
　　贤圣吉 
　　望远行 
　　满堂春 
　　秦楼月 
　　桃花浪 
　　凉亭乐 
　　浪来里 
　　满堂红 
　　上京马【与仙吕不同】 
　　芭蕉延寿 
　　鱼游春水 
　　高过浪来里 
　　应天长【以下五章本商角调】 
　　黄莺儿 
　　垂丝钓 
　　盖天旗 
　　踏莎行 
　　贺圣朝【与黄钟中吕出入】 
　　挂金索【以下二章与黄钟出入】 
　　侍香金童 
　　小梁州【与正宫中吕出入】 
　　青哥儿【与仙吕双调出入】 
　　村里迓古【以下十一章与仙吕出入】 
　　元和令 
　　上马娇 
　　游四门 
　　胜葫芦 
　　后庭花 
　　柳叶儿 
　　赏花时 
　　双雁儿 
　　凤鸾吟 
　　四季花 
　　春闺怨【以下五章与双调出入】 
　　雁儿落【一作平沙落雁】 
　　得胜令 
　　大德歌 
　　玉胞肚 
　　酒旗儿【与越调出入】 
　　尾声【本商角调】 
　　高平煞 
　　浪来里煞 
　　高平随调煞
　　○越调三十八章
　　斗鹌鹑【与中吕不同】 
　　耍三台【台一作台】 
　　紫花儿序 
　　小桃红 
　　调笑令【一作含笑花】 
　　天凈纱 
　　秃厮儿【一作耍厮儿又作小沙门】 
　　金蕉叶 
　　圣药王 
　　麻郎儿 
　　络丝娘 
　　绵搭絮 
　　拙鲁速 
　　东原乐 
　　凭栏人 
　　青山口 
　　黄蔷薇 
　　庆元贞 
　　踏阵马 
　　雪里梅 
　　寨儿令【一作柳营曲】 
　　眉儿弯 
　　送远行 
　　郓州春 
　　梅花引 
　　看花回 
　　南乡子 
　　糖多令 
　　雪中梅 
　　小络丝娘 
　　醉中天【以下二章与仙吕出入】 
　　三番玉楼人 
　　鬼三台【一作三台印与中吕出入】 
　　古竹马【与南吕出入】 
　　酒旗儿【与商调出入】 
　　尾声 
　　随煞【与黄钟仙吕双调大石出入】 
　　收尾【与正宫南吕双调出入】
　　○大石调三十五章
　　六国朝 
　　念奴娇 
　　催拍子 
　　喜梧桐 
　　初问口【一作卜金钱】 
　　喜秋风 
　　怨别离 
　　净瓶儿 
　　玉翼蝉 
　　常相会 
　　催花乐【一作擂鼓体】 
　　百字令 
　　憨郭郎【一作蒙童儿】 
　　还京乐 
　　荼■〈艹糜〉香 
　　蓦山溪 
　　鹧鸪天 
　　灯月交辉 
　　雁过南楼 
　　初生月儿 
　　林里鸡近 
　　阳关三迭 
　　天上谣【以下三章本小石调】 
　　恼杀人 
　　伊州遍 
　　女冠子【与黄钟出入】 
　　好观音【以下三章与仙吕出入】 
　　青杏儿【本小石调】 
　　归塞北 
　　尾声【本小石调】 
　　观音煞 
　　带赚煞 
　　玉翼蝉煞 
　　净瓶儿煞【与中吕出入】 
　　随煞【与黄钟仙吕双调越调出入】
　　○燕南芝庵论曲
　　古云。丝不如竹。竹不如肉。以其近之也。又云。取来歌里唱。胜向笛中吹。
　　词山曲海。千生万熟。三千小令。四十大曲。
　　成文章曰乐府。有尾声曰套数。时行小令曰叶儿。套数当有乐府气味。乐府不可似套数。
　　古善唱者五人。秦青薛谭韩秦娥沈古之李存符。帝王知音者五人。唐玄宗后唐庄宗南唐后主宋徽宗金章宗。
　　近世所谓大曲。苏小小蝶恋花。邓千江望海潮。苏东坡念奴娇。辛稼轩摸鱼儿。晏叔原鹧鸪天。柳耆卿雨霖铃。吴彦高春草碧。朱淑真生查子。蔡伯坚石州慢。张子野天仙子。
　　三教所尚。道家唱情。释家唱性。儒家唱理。
　　凡唱曲有地所。东平唱木兰花慢。大名唱摸鱼儿。南京唱生查子。彰德唱木斛沙。陕西唱阳关三迭黑漆弩。
　　凡声音各应律吕。分六宫十一调。唱仙吕宫宜清新绵邈。南吕宫宜感叹伤悲。中吕宫宜高下闪赚。黄钟宫宜富贵缠绵。正宫宜惆怅雄壮。道宫宜飘逸清幽。大石调宜风流酝藉。小石调宜旖旎妩媚。高平调宜条物滉漾。般涉调宜拾掇坑堑。歇指调宜急并虚歇。商角调宜悲伤婉转。双调宜健捷激袅。商调宜凄怆怨慕。角调宜呜咽悠扬。宫调宜典雅沉重。越调宜淘写冷笑。
　　凡唱所忌。子弟不唱作家歌。浪子不唱及时曲。男不唱艳词。女不唱雄曲。南人不唱。北人不歌。
　　凡歌之格调。有抑扬顿挫。有顶迭垜换。有萦纡牵结。有敦拖呜咽。有推题九转。有摇欠遏透。
　　凡歌之节奏。有停声。有待拍。有偷吹。有拽棒。有字真。有句笃。有依腔。有贴调。
　　凡歌一声。声有四节。曰起末。曰过度。曰揾簪。曰攧落。
　　凡歌一句。句有声韵。一声平。一声背。一声圆。声要圆熟。腔要彻满。
　　凡一曲中各有其声。曰变声。曰敦声。曰杌声。曰啀声。曰困声。
　　凡歌有三过声。曰偷气。曰取气。曰换气。曰歇气。曰就气。又爱者有一口气。
　　凡歌声变件有三台。有破子。有遍子。有攧落。有实催。有全篇。有尾声。有赚煞。有随煞。有隔煞。有羯煞。有本调煞。有拐子煞。有三煞。有十煞。
　　凡调有子母。有姑舅兄弟。有字多声少。有声少字多。所谓一串骊珠也。如仙吕点绛唇大石调青杏子。世称为杀唱刽子。
　　有爱唱者。有学唱者。有能唱者。有会唱者。有高不揭。低不咽。有排字儿。打截儿。放掯儿。唱意儿。明掯儿。暗掯儿。长掯儿。短掯儿。碎掯儿。
　　凡人声音不等。各有所长。有川嗓。有堂声。皆合破箫管。大抵唱得雄壮者。失之村沙。唱得藴拽者。失之乜斜。唱得轻巧者。失之寒贱。唱得本分者。失之老实。唱得用意者。失之穿凿。唱得打搯者。失之本调。
　　凡唱节病有困的。灰的。涎的。叫的。大的。有乐官声。撒钱声。拽锯声。猫叫声。不入耳。不着人。不彻腔。不合调。工夫少。遍数少。步力少。官场少。字样讹。文理差。无丛林。无传授。嗓拗劣调。落架漏气。
　　凡唱声病散散焦焦。干干冽冽。哑哑#ref(xia.png,,20x20)#ref(xia.png,,20x20)。尖尖低低。雌雌雄雄。短短憨憨。浊浊赸赸。格嗓囊鼻。摇头歪口。合眼张口。撮唇撇口。昂头咳嗽。
　　凡添字病如则他。兀那。是他家。俺子道。我不见。兀的不呢。一条了。唇撒了。一片了。团圞了。破孩了。茄子了之类是也。
　　○高安周挺斋论曲
　　凡作乐府。切忌有伤于音律。如女真风流体等乐章。皆以女真人音声歌之。虽字有差讹。不伤音律。不为害也。大抵先要明腔。后要识谱。审其音而为之。庶不忝于先辈。至如词中字多难唱处。横放杰出。皆是才人拴缚不住之气。自非老于文学者。即为劣调矣。
　　凡经史语。乐府语。天下通语。可入杂剧。如俗语。蛮语。谑语。嗑语。市语。讥诮语。各处乡语。书生语。构肆语。张打油语。皆不可入如双声迭韵语不可专意作之。然亦不可无此体。总之造语必儁。用字必熟。太文则迂。不文则俗。文而不文。俗而不俗。要耸观又耸听。格调高。音律好。衬字无。平仄稳。
　　凡乐府最忌者有四。一曰语病。如达不着王母机。或对曰。烧公鸭。举坐大笑是也。二曰语涩。谓句生硬而平仄不叶是也。三曰语粗。谓无细腻儁美之词是也。四曰语嫩。谓词句太弱。且庸腐又不切当。专务鄙猥小家。全无大气象是也。
　　凡用事要明事隐使。隐事明使。
　　凡作乐府。要知某调某句。某是务头。可施儁语于其上。其余宜自立一家言。不可多用全语。
　　凡对偶如逢双必对。自然之理也。又扇面对。如调笑令第四句对第六句。第五句对第七句。驻马听起四句是也。又重迭对。如鬼三台第一句对第二句。第四句对第五句。第一第二第三句对第四第五第六句是也。又救尾对。如红绣鞋第四第五第六句为三对。寨儿令第九第十第十一句为三对是也。
　　有六字三韵。词家以为难。如西厢麻郎儿幺云。忽听一声猛惊。太平令云。自古相女配夫是也。
　　○吴兴赵子昂论曲
　　良家子弟所扮杂剧。谓之行家生活。娼优所扮。谓之戾家把戏。盖以杂剧出于鸿儒硕士骚人墨客所作。皆良家也。彼娼优岂能办此。故关汉卿以为非是他当行本事。我家生活。他不过为奴隶之役。供笑献勤。以奉我辈耳。子弟所扮。是我一家风月。虽复戏言。甚合于理。
　　院本中有娼夫之词。名曰绿巾词。虽有绝佳者。不得并称乐府。如黄番绰镜新磨雷海青辈。皆古名娼。止以乐名呼之。亘世无字。今赵明镜讹传赵文敬。张酷贫讹传张国宾。皆是非也。
　　○丹丘先生论曲
　　杂剧有正末。副末。狚。狐。靓。鸨。猱。捷讥。引戏。九色之名。正末者。当场男子能指事者也。俗谓之末泥。副末执磕瓜以扑靓。即古所谓苍鹘是也。当场之妓曰狚。狚狷之雌者也。其性好淫。今俗讹为旦。狐当场妆官者是也。今俗讹为孤。靓傅粉墨。献笑供谄者也。粉白黛绿。古称靓妆。故谓之妆靓色。今俗讹为净妓女之老者曰鸨。鸨似雁而大。无后趾。虎文。喜淫而无厌。诸鸟求之即就。世呼独豹者是也。凡妓女总称曰猱。猱亦狷属。喜食虎肝脑。虎见而爱之。辄负于背。猱乃取虱遗虎首。虎即死。取其肝脑食焉。以喻少年爱色者。亦如遇猱然。不至丧身不止也。捷讥古谓之滑稽。杂剧中取其便捷讥谑。故云引戏即院本中之狚也。
　　构肆中戏房出入之所。谓之鬼门道。言其所扮者皆已往昔人。出入于此。故云鬼门。愚俗无知。以置鼓于门。改为鼓门道。后又讹而为古。皆非也。苏东坡诗有云。搬演古人事。出入鬼门道。
　　诸曲调中句字不拘。可以增损者。一十四章。正宫则端正好。货郎儿煞尾。仙吕则混江龙。后庭花。青哥儿。南吕则草池春。鹌鹑儿。黄锺尾。中吕则道和。双调则新水令。折桂令。川拨棹。梅花酒是也。
　　曲名同音律不同者。一十六章。黄锺双调皆有水仙子。黄锺越调皆有寨儿令。仙吕正宫皆有端正好。仙吕双调皆有祆神急。仙吕商调皆有上京马。中吕越调皆有斗鹌鹑。中吕南吕皆有红芍药。中吕双调皆有醉春风是也。
　　○涵虚子论曲
　　戏曲至隋始盛。在隋谓之康衢戏。唐谓之梨园乐。宋谓之华林戏。元谓之升平乐。
　　杂剧有十二科。一曰神仙道化。二曰林泉丘壑。三曰披袍秉笏。四曰忠臣烈士。五曰孝义廉节。六曰叱奸骂谗。七曰逐臣孤子。八曰鏺刀赶棒。九曰风花雪月。十曰悲欢离合。十一曰烟花粉黛。十二曰神头鬼面。
　　古今羣英乐府。各有其目。马东篱如朝阳鸣凤。张小山如瑶天笙鹤。白仁甫如鹏抟九霄。李寿卿如洞天春晓。乔孟符如神鳌鼓浪。费唐臣如三峡波涛。宫大用如西风鵰鹗。王实甫如花间美人。张鸣善如彩凤刷羽。关汉卿如琼筵醉客。郑德辉如九天珠玉。白无咎如太华孤峯。贯酸斋如天马脱覊。邓玉宾如幽谷芳兰。滕玉霄如碧汉闲云。鲜于去矜如奎璧腾辉。商政叔如朝霞散彩。范子安如竹里鸣泉。徐甜斋如桂林秋月。杨淡斋如碧海珊瑚。李致远如玉匣昆吾。郑廷玉如佩玉鸣銮。刘庭信如摩云老鹘。吴西逸如空谷流泉。秦竹村如孤云野鹤。马九皋如松阴鸣鹤。石子章如清风爽籁。朱庭玉如百卉争芳。庾吉甫如奇峯散绮。杨立斋如风烟花柳。杨西庵如花柳芳妍。胡紫山如秋潭孤月。张云庄如玉树临风。元遗山如穷崖孤松。高文秀如金瓶牡丹。阿鲁威如鹤唳青霄。吕止庵如晴霞结绮。荆干臣如珠帘鹦鹉。萨天锡如天风环佩。薛昂夫如雪窗翠竹。顾均泽如雪中乔木。周德清如玉笛横秋。不忽麻如闲云出岫。杜善夫如凤池春色。锺继先如腾空宝气。王仲文如剑气腾空。李文蔚如雪压苍松。杨显之如瑶台夜月。顾仲清如鵰鹗冲霄。赵文宝如蓝田美玉。赵明远如太华晴云。李子中如清庙朱瑟。李取进如壮士舞剑。吴昌龄如庭草交翠。武汉臣如远山迭翠。李直夫如梅边月影。马昂夫如秋兰独茂。梁进之如花里啼莺。纪君祥如雪里梅花。于伯渊如翠柳黄鹂。王廷秀如月印寒潭。姚守中如秋月扬辉。金志甫如西山爽气。沈和甫如翠屏孔雀。雎景臣如凤管秋声。周仲彬如平原孤隼。吴仁卿如山间明月。秦■〈闲〉夫如峭壁孤松。石君宝如罗浮梅雪。赵公辅如空山清啸。孙仲章如秋风铁笛。岳伯川如云林樵响。赵子祥如马嘶芳草。李好古如孤松挂月。陈存甫如湘江雪竹。鲍吉甫如老蛟泣珠。戴善甫如荷花映水。张时起如雁阵惊寒。赵天锡如秋水芙蓉。尚仲贤如山花献笑。王伯成如红鸳戏波。王子一如长鲸饮海。王文昌如沧海明珠。谷子敬如昆山片玉。蓝楚芳如秋风桂子。陈克明如九畹芳兰。李唐宾如孤鹤鸣皋。穆仲义如洛神凌波。汤舜民如锦屏春风。贾仲名如锦帷琼筵。杨景言如雨中之花。苏复之如云林文豹。杨彦华如春风飞花。杨文奎如匡庐迭翠。夏均政如南山秋色。唐以初如仙女散花。前九十八人。已经题目。此外一百五人。并称杰作。未可以优劣论也。其姓名列如左。董解元。卢疎斋。鲜于伯机。马海粟。赵子昂。李溉之。曾褐夫。班彦功。童童学士。孛罗御史。郝新斋。陈叙实。刘时中。徐子方。马彦良。阚志学。孙子羽。曹以斋。王继学。康进之。张子益。陈子厚。孙叔顺。吕元礼。李茂之。亢文苑。曹子真。左山。孟汉卿。徐容斋。严忠斋。董君瑞。任则明。吕济民。查德卿。武林隐。王元鼎。里西瑛。卫立中。李伯瞻。赵显宏。刘通斋。杲元启。唐毅夫。孙周卿。高则诚。李爱山。宋方壶。姚牧庵。景元启。曾瑞卿。李伯瑜。吴克斋。李德载。王和卿。杜遵礼。程景初。赵彦晖。王敬甫。邓学可。沙正卿。赵明道。王仲诚。梦蕑。李邦基。吕天用。雎玄明。王仲元。高安道。张子友。侯正卿。史九敬先。李宽甫。彭伯成。李行道。赵君祥。汪泽民。陆显之。孔文卿。秋君厚。张寿卿。费君祥。陈定甫。刘唐卿。阿里耀卿。王爱山。奥敦周卿渚。察善长。范冰壶。施君美。黄德润。沈珙之。刘聪。张九。廖弘道。陈彦实。吴中立。钱子云。高敬臣。曹明善。张子坚。王日华。王举之。陈德和。丘士元。
　　●元曲论
　　○音律宫调
　　五音
　　宫属土。性圆。为君。其色黄。在天符土星。于人曰信。分旺四季。
　　商属金。性方。为臣。其色白。在天符金星。于人曰义。应秋之节。
　　角属木。性直。为民。其色青。在天符木星。于人曰仁。应春之节。
　　征属火。性明。为事。其色赤。在天符火星。于人曰礼。应夏之节。
　　羽属水。性润。为物。其色黑。在天符水星。于人曰智。应冬之节。
　　六律
　　太簇 
　　姑洗 
　　蕤宾 
　　夷则 
　　无射 
　　黄钟
　　六吕
　　大吕 
　　应钟 
　　南吕 
　　林钟 
　　仲吕 
　　夹钟
　　六宫
　　仙吕宫 
　　南吕宫 
　　黄钟宫 
　　中吕宫 
　　正宫 
　　道宫
　　十一调
　　大石调 
　　小石调 
　　高平调 
　　般涉调 
　　宫调 
　　商调 
　　角调 
　　越调 
　　双调 
　　商角调 
　　歇指调
　　元羣英所撰杂剧。共五百四十九本。盖杂剧者。太平之胜事。非太平则不出。今以耳闻目击者。收録谱中。天下才子非一人。管见不能备知。望后之赏音者增入焉。【以下俱见涵虚子】
　　○马致远【共十三本】
　　汉宫秋 
　　任风子 
　　荐福碑 
　　岳阳楼【第三折花李郎折红字李二】 
　　青衫泪 
　　黄粱梦 
　　陈抟高卧 
　　误入桃源【源一作园】 
　　酒德颂 
　　斋后锺 
　　岁寒亭 
　　戚夫人 
　　踏雪寻梅
　　○王实甫【共二十二本】
　　西厢记【五本】 
　　芙蓉亭 
　　丽春堂 
　　破窑记【二本】 
　　多月亭 
　　贩茶船【二本】 
　　明达卖子 
　　陆绩怀橘 
　　七步成章 
　　丽春园【二本】 
　　于公高门【二本】 
　　进梅谏【二本】 
　　双题怨
　　○关汉卿【共六十本】
　　救风尘 
　　玉镜台 
　　谢天香 
　　望江亭【一作切鲙旦】 
　　蝴蝶梦 
　　窦娥冤 
　　金线池 
　　绯衣梦 
　　对玉梳【一云对玉钏】 
　　哭魏征 
　　裴度还带 
　　哭存孝 
　　复落娼 
　　黄花峪【一云万花堂】 
　　哭香囊 
　　三负心 
　　鬼团圆 
　　进西施 
　　春衫记 
　　立宣帝 
　　拜月亭 
　　刘夫人 
　　鹧鸪天 
　　汴河冤 
　　勘龙衣 
　　双驾车 
　　宣华妃 
　　三撇嵌 
　　牵龙舟 
　　瘸马记 
　　救哑子 
　　哭昭君 
　　双赴梦 
　　酹江月 
　　调风月 
　　江梅怨 
　　认先皇 
　　三吓赦 
　　闹邢州 
　　狄梁公 
　　柳丝亭 
　　王皇后 
　　玉簪记 
　　破窑记【二本】 
　　钱大尹【一作鬼报钱大尹】 
　　救周勃 
　　姻缘簿 
　　铜瓦记 
　　凿壁偷光 
　　绿珠坠楼 
　　管宁割席 
　　敬德归唐 
　　织锦回文 
　　孙康映雪 
　　高凤漂麦 
　　陈母教子 
　　担水浇花旦【二本】 
　　降生赵太祖 
　　金银交钞【三告状】 
　　单刀会
　　○白仁甫【共十七本】
　　梧桐雨 
　　墙头马上 
　　流红叶 
　　钱塘梦 
　　银筝怨 
　　崔护谒浆【二本】 
　　祝英台 
　　斩白蛇 
　　幸月宫 
　　东墙记 
　　高祖归庄 
　　萧翼赚兰亭 
　　灯月凤凰船 
　　绝缨会 
　　阎师道赶江【二本】
　　○乔孟符【共八本】
　　金钱记 
　　扬州梦 
　　两世姻缘 
　　黄金台 
　　认玉钗 
　　勘风情 
　　节妇碑 
　　荆公遣妾
　　○费唐臣【共三本】
　　斩邓通 
　　贬黄州 
　　韦贤籝金
　　○宫大用【共六本】
　　范张鸡黍 
　　托公书 
　　钓鱼台 
　　汲黯开仓 
　　越王尝胆 
　　御赏凤凰楼
　　○尚仲贤【共十本】
　　柳毅传书 
　　单鞭夺槊【一作三夺槊】 
　　张生煑海 
　　崔护谒浆 
　　秉烛旦 
　　王魁负桂英 
　　越娘背灯 
　　归去来兮 
　　诸葛论功
　　○庾吉甫【共十六本】
　　荐马周 
　　凌波梦 
　　兰昌宫 
　　青陵台 
　　华清宫 
　　霓裳怨 
　　蘂珠宫 
　　骂上元 
　　丽春园【二本】 
　　买臣负薪 
　　鸡鸣度关 
　　周处三害 
　　琵琶怨 
　　江月锦帆舟 
　　裴航遇云英
　　○高文秀【共三十五本】
　　■〈言〈宀卒〉〉范叔 
　　黑旋风双献功【一云双献头】 
　　谒鲁肃 
　　打瓦劝 
　　斗鸡会 
　　论杜康 
　　问哑禅 
　　并头莲 
　　打吕胥 
　　锁水母 
　　牡丹园 
　　潘安掷果 
　　廉颇负荆 
　　赵尧辞金 
　　张敞画眉 
　　班超投笔【二本】 
　　霸王举鼎 
　　子胥走樊城 
　　门神诉冤 
　　风月害夫人【二本】 
　　赵元遇上皇 
　　养子不及父 
　　敷演刘要和 
　　黑旋风乔教学 
　　丽春园【二本】 
　　穷秀才双弃瓢 
　　刘先生襄阳会 
　　豹子秀才不当差 
　　豹子令史干请俸 
　　谎秀才 
　　黑旋风借尸还魂 
　　穷风月
　　○郑德辉【共二十本】
　　■〈亻刍〉梅香【一作翰林风月】 
　　倩女离魂 
　　王粲登楼 
　　细柳营【二本】 
　　紫云娘 
　　秦楼月 
　　采莲舟 
　　哭晏婴 
　　伊尹扶汤 
　　无盐破坏 
　　月夜闻筝 
　　梨园乐府 
　　周公摄政 
　　太后摔印 
　　指鹿道马 
　　三战吕布【二本】 
　　玉树后庭花 
　　哭孙子
　　○李文蔚【共十本】
　　燕青博鱼 
　　圯桥进履 
　　金水题红怨 
　　燕青射雁 
　　鱼雁传情 
　　谢玄破苻坚 
　　汉武帝哭李夫人 
　　蔡萧宗醉写石州慢 
　　卢亭亭担水浇花旦
　　○侯正卿【一本】
　　燕子楼
　　○史九敬先【一本】
　　庄周梦
　　○孟汉卿【一本】
　　魔合罗
　　○戴善夫【共五本】
　　风光好 
　　紫云亭 
　　翫江楼 
　　红衣怪 
　　伯瑜泣杖
　　○张时起【共三本】
　　别虞姬 
　　秋千怨 
　　昭君出塞
　　○李宽甫【一本】
　　问牛喘
　　○彭伯城【一本】
　　京娘怨
　　○赵公辅【四本】
　　倩女离魂【二本】 
　　东山高卧【二本】
　　○李行道【一本】
　　灰阑记
　　○赵君祥【一本】
　　春夜梨花雨
　　○费君祥【一本】
　　菊花会
　　○纪君祥【共八本】
　　赵氏孤儿 
　　韩退之 
　　松阴梦 
　　错勘赃【二本】 
　　贩茶船【二本】 
　　驴皮记
　　○赵天锡【共二本】
　　何郎傅粉 
　　金钗翦烛
　　○梁进之【共四本】
　　于公高门【二本】 
　　进梅谏【二本】
　　○汪泽民【一本】
　　糊突包待制
　　○杨显之【共十本】
　　潇湘夜雨 
　　酷寒亭【旦末二本】 
　　师婆旦 
　　黑旋风乔断案 
　　刘泉进瓜 
　　小刘屠 
　　蒲鲁忽刘屠大拜门
　　○陈定甫【一本】
　　两无功
　　○李寿卿【共十一本】
　　伍员吹箫 
　　斩韩信 
　　叹骷髅 
　　临岐柳 
　　鉴湖亭 
　　祭浐水 
　　复夺受禅台【二本】 
　　辜负吕无双 
　　远波亭 
　　船子和尚秋莲梦
　　○王伯成【共二本有天宝遗事行于世】
　　贬夜郎 
　　张骞浮槎
　　○孙仲辛【共三本】
　　张鼎勘头巾 
　　白头吟 
　　遗留文书
　　○赵明远【共二本】
　　韩湘子 
　　范蠡归湖
　　○刘唐卿【一本】
　　麻地傍印
　　○李子中【共二本】
　　韩寿偷香 
　　崔子弒齐君
　　○武汉臣【共十二本】
　　老生儿 
　　生金阁【一云提头鬼】 
　　玉壶春【一云玉堂春】 
　　鲁义姑 
　　错勘赃【二本】 
　　天子班 
　　关山怨 
　　三战吕布【二本】 
　　韩信筑坛 
　　挂甲朝天
　　○王仲文【共十一本】
　　救孝子【一作不认尸】 
　　五丈原 
　　锦香亭 
　　石守信【二本】 
　　王孙贾 
　　诸葛祭风 
　　董宣强项 
　　张良辞朝 
　　韩信乞食 
　　王祥卧冰
　　○陆显之【一本】
　　宋上皇碎冬凌
　　○李取进【共三本】
　　栾巴噀酒 
　　复夺受禅台 
　　穷解子破雨伞
　　○于伯渊【共六本】
　　小秦王 
　　武三思 
　　珍珠旗 
　　斩吕布 
　　鬼风月 
　　饿刘友
　　○岳伯川【共二本】
　　铁拐李 
　　梦断杨贵妃
　　○康进之【共二本】
　　李逵负荆 
　　黑旋风老收心
　　○王廷秀【共四本】
　　细柳营 
　　焚典坑儒 
　　盐客双告状 
　　石头和尚草庵歌
　　○石子章【共二本】
　　竹坞听琴 
　　竹窗雨
　　○赵子祥【共三本】
　　石守信【二本】 
　　崔和担生
　　○范子安【共三本】
　　竹叶舟 
　　曲江池 
　　杜甫游春
　　○李好古【共四本】
　　张生煑海【二本】 
　　镇凶宅 
　　巨灵神劈华山
　　○曾瑞卿【一本】
　　留鞋记【一作才子佳人悞元宵】
　　○狄君厚【一本】
　　火烧介子推
　　○张寿卿【一本】
　　红梨花
　　○孔文卿【共二本】
　　东窗事犯【二本】
　　○姚守中【共三本】
　　逢萌挂冠
　　扯诏立中宗
　　郝廉留钱
　　○李直夫【共十三本】
　　虎头牌 
　　水渰蓝桥 
　　孝谏郑庄公 
　　反斗娘子劝丈夫 
　　伯道弃子 
　　火烧祅庙 
　　夕阳楼 
　　占断风光 
　　念奴教乐 
　　错立身【二本】 
　　坏尽风光 
　　风月郎君怕媳妇
　　○吴昌龄【共十五本】
　　张天师【一作辰勾月】 
　　东坡梦 
　　西天取经【六本】 
　　赏黄花【一作黄花峪】 
　　搜胡洞 
　　眼睛记 
　　抱石投江 
　　狄青博马 
　　夜月走昭君 
　　货郎末尼
　　○石君宝【共十本】
　　曲江池 
　　秋胡戏妻 
　　哭周瑜 
　　雪香亭 
　　紫云亭 
　　岁寒三友 
　　柳眉儿金钱记 
　　士女秋香怨 
　　吕太后醢彭越 
　　穷解子红绡伞
　　○金志甫【共八本】
　　西湖梦 
　　追韩信 
　　蔡琰还汉 
　　东窗事犯【二本】 
　　韩太师 
　　鼎镬谏 
　　抱子设朝
　　○陈存甫【一作孝甫共二本】
　　误入长安 
　　锦堂风月
　　○雎景臣【共三本】
　　屈原投江 
　　千里投人 
　　牡丹记
　　○周仲彬【共五本】
　　苏武持节 
　　孙武教女兵【二本】 
　　杜韦娘 
　　戏谏唐庄宗
　　○吴仁卿【共三本】
　　子房货剑 
　　手卷记 
　　火烧正阳门
　　○顾仲清【共二本】
　　火烧纪信 
　　陵母伏剑
　　○沈和甫【共六本】
　　乐昌分镜 
　　燕山逢故人 
　　朱蛇记 
　　郭兴阿杨 
　　欢喜冤家 
　　潇湘八景
　　○鲍吉甫【共八本】
　　史鱼尸谏【一作卫灵公】 
　　曹娥泣江 
　　宋弘不谐 
　　班超投笔 
　　哭秦少游 
　　比干剖腹 
　　杨震畏金 
　　为富不仁
　　○赵文宝【共六本】
　　孙武教女兵【二本】 
　　姜肱共被 
　　糜竺收资 
　　七德舞 
　　执笏谏
　　○孙子羽【一本】
　　月夜紫鸾箫
　　○秦蕑夫【四本】
　　东堂老【一作破家子弟】 
　　赵礼让肥 
　　翦发待宾 
　　玉溪馆
　　○张鸣善【共二本】
　　烟花鬼 
　　夜月瑶琴怨
　　○郑廷玉【共二十一本】
　　忍字记 
　　楚昭公【一作疎者下船】 
　　冤家债主 
　　智勘后庭花 
　　双教化 
　　王公绰 
　　打李涣 
　　送寒衣 
　　金凤钗 
　　凤凰儿 
　　复勘赃 
　　四马投唐【一作驷马奔阵】 
　　贬扬州 
　　栾城驿 
　　哭韩信 
　　渔父辞剑 
　　孙恪遇猿 
　　刘斌料到底 
　　风月七真堂 
　　因祸致福 
　　贫儿乍富
　　○范冰壶【一本】
　　鹔鹴裘【第二折施君美三折黄德润四折沈拱之】
　　○柯丹丘【共十二本】
　　私奔相如 
　　九合诸侯 
　　豫章三害 
　　勘妬妇 
　　瑶天松鹤 
　　白日飞升 
　　独步太罗 
　　肃清瀚海 
　　辩三教 
　　烟花判客 
　　窗夜话杨 
　　娭复落娼
　　○王子一【共四本】
　　误入桃源【一作刘阮天台】 
　　海棠风 
　　楚岫云 
　　花间四友【一作莺燕蜂蝶】
　　○刘东生【共三本】
　　娇红记【二本】 
　　月下老世间配偶
　　○谷子敬【共三本】
　　城南柳 
　　枕中记 
　　雪恨闹阴司
　　○杨舜民【共二本】
　　娇红记 
　　风月瑞仙亭
　　○杨景言【共二本】
　　风月海亭 
　　史教坊断生死夫妻
　　○贾仲名【一本】
　　金安寿
　　○杨文奎【共四本】
　　儿女团圆 
　　玉盒记 
　　王魁不负心 
　　封陟遇上元
　　○罗贯中【一本】
　　龙虎风云会
　　○李致远【一本】
　　还牢末
　　○杨景贤【一本】
　　刘行首
　　○张国瑶【一本】
　　罗李郎【一作大闹相国寺】
　　○无名氏【共一百五本】
　　马陵道 
　　气英布 
　　赚蒯通 
　　冻苏秦 
　　连环计 
　　谢金吾【一云私下三关】 
　　朱砂担【一作朱砂记】 
　　货郎旦 
　　陈琳抱妆盒 
　　杀狗劝夫 
　　桃花女【一云智赚桃花女】 
　　盆儿鬼 
　　鸳鸯被 
　　昊天塔【一作孟良盗骨】 
　　举案齐眉 
　　神奴儿【一作大闹开封府】 
　　飞刀对箭【一作跨海东征】 
　　存孝打虎 
　　醉写赤壁赋 
　　敬德不伏老 
　　病打独角牛 
　　刘弘嫁婢 
　　醉走黄鹤楼 
　　霍光鬼谏 
　　拂尘子 
　　梦天台 
　　望思台 
　　邢台记 
　　燕山梦 
　　博望烧屯 
　　彩扇题诗 
　　火烧阿房宫 
　　苏秦还乡 
　　豫让吞炭 
　　田单火牛 
　　托妻寄子 
　　袁觉托笆 
　　收心猿意马 
　　赵宗让肥 
　　月夜杜鹃啼 
　　秋夜云窗梦 
　　留鞋记 
　　张千赞杀妻 
　　智赚三件宝 
　　罟罟旦 
　　滴水浮沤记 
　　敬德挝怨皷 
　　四国旦 
　　张顺水里报怨 
　　京娘盗果 
　　任贵五颗头 
　　继母大贤 
　　纸扇记 
　　还牢旦 
　　一丈青闹元宵 
　　智赚鬼擘口 
　　钱神谕 
　　搥碎黄鹤楼 
　　章台柳 
　　冯驩焚券 
　　蟠桃会 
　　包待制双勘丁 
　　诈游云梦 
　　斩陈余 
　　卢仝七碗茶 
　　千里独行 
　　贤孝牌 
　　夜月荆娘墓 
　　卓文君驾车 
　　升仙会 
　　白莲池 
　　复夺衣袄车 
　　打球会 
　　刀劈史鸦霞 
　　杨香跨虎 
　　打陈平 
　　田真泣树 
　　祭三王 
　　策立阴皇后 
　　螺蛳末尼 
　　鲁元公主 
　　圣姑姑 
　　黄鲁直打到底 
　　三贤妇 
　　明皇村院会佳期 
　　搬运太湖石 
　　双斗医 
　　任千四颗头 
　　化胡成佛 
　　风流娘子两相宜 
　　桂花精 
　　柳成错背妻 
　　雪里报冤 
　　黄花寨 
　　蔡顺分椹 
　　佳人写恨 
　　水帘寨 
　　销金帐 
　　陶侃拿苏峻 
　　风雪待制 
　　望香亭 
　　才子留情 
　　郭桓盗官粮 
　　哀哀怨怨后庭花 
　　危太仆衣锦还乡
　　○赵明镜【共三本以下四人俱系娼夫不得与名士并列】
　　哑观音 
　　错立身 
　　武王伐纣
　　○张酷贫【共三本】
　　合汗衫 
　　薛仁贵 
　　高祖还乡
　　○红字李二【共三本】
　　板踏儿 
　　病杨雄 
　　武松打虎
　　○花李郎【共二本】
　　相府院【一云勘吉平】 
　　钉一钉
　　○元知音善歌之士三十六人
　　卢纲。咸阳人。其音属宫而杂商。如神虎之啸风。雄而且壮。又若腰鼓百面。以破苍蝇蟋蟀之鸣。万无一敌。
　　李良辰。涂阳人。其音属角。如苍龙之吟秋水。予初入关寓昌化。闻于军中。其时三军喧轰。万骑杂沓。歌声一发。壮士莫不倾耳。默然无声。信当时之杰也。
　　蒋康之。金陵人。其音属宫。如玉磬之击明堂。温润可爱。癸未春。渡南康。夜泊彭蠡之南。其夜将半。江风吞波。山月衔岫。四无人语。水声淙淙。康之扣船而歌江水澄澄江月明之词。湖上之民。启户出听者。杂■〈辶合〉于岸。少焉满江。如有长叹之声。自此名誉益远矣。
　　李通。宛平人。其音属羽。如玉笙之吹璚管。清而且润。名冠蓟北。
　　华士良杭州人【知临洮府】
　　李伯举镇江人
　　王子敬临清人
　　九敬之色目人
　　幞头王杭州匠人
　　张仲文扬州人
　　甘平仲镇江人
　　秦梧叶陕西人
　　吴友执汴梁人
　　史九皋杭州人
　　刘彦达通州人
　　王善甫宛平人
　　傅秉文永平人
　　李时敬通州人
　　俞允中宛平人
　　汤执平沛县人
　　张仲实涂阳人
　　李弘远涂阳人
　　刘庭■〈闲〉涂阳人
　　梅景初宛平人
　　李秉质涂阳人
　　冯彦皋台州人
　　郝琏宛平人【一名郝国器】
　　李彦中汴梁人
　　俞景中宛平人
　　靳士名宛平医人
　　贺从善杭州医人
　　蒋原佐宜兴人
　　胡惟中济宁人
　　王均佐遵化人
　　杨景辉凤阳人
　　徐士杰杭州人
　　凡唱最忌做作。如咂唇摇头。弹指顿足之态。高低轻重。添减太过字面。此皆市井狂放辈轻薄淫荡之声。徒能乱人耳目。所贵者若游云之飞太虚。上下无碍。悠悠扬扬。出其自然。使人听之。可以消释烦闷。和悦性情。通畅血气。斯为天地正音。故曰一声唱到融神处。毛骨萧然六月寒。


《元曲选》　马丹阳度脱刘行首杂剧　（明）臧晋叔 编
　　马丹阳度脱刘行首杂剧　　（元）杨景贤 撰
　　●马丹阳度脱刘行首杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　北邙山倡和柳梢青　正名　马丹阳度脱刘行首 
　　第一折
　　〔正末扮王重阳上云〕贫道姓王名嚞。道号重阳真人。未成道时。在登州甘河镇上开着座酒店。人则唤我做王三舍。有正阳祖师纯阳真人。他化作二道人。披着毡来俺店中饮酒。贫道幼年慕道。不要他的酒钱。似此三年。道心不退。忽一日他道俺去也。王三舍。与你回席咱。贫道言称师父那得酒钱来。他就身边解下瓢来。取甘河水化作仙酒。其味甚嘉。方知此乃神仙之术。他道。王三舍。你要学此术好。要学长生术好。贫道答言。俺愿学长生之术。遂弃却家业。跟他学道。传得长生不死之诀。成其大道。吕祖引贫道至东海之滨。将金丹七粒撒去水中。化成金莲七朵。云此金莲七朵。乃是丘刘谈马郝孙王。恁七人可传俺全真大道。你可化作一凡人。下人间度此六人成道。贫道奉师父法旨。化作一先生。行乞于市。凡人不识贫道。问某曰。师父出家人。只以酒食为念。不看经典。可是为何。贫道云。若说神仙大道。岂有不看经典之理。但要心坚念重。何愁不到蓬瀛。我想做神仙的。皆是宿缘先世。非同容易也呵。〔唱〕
　　【仙吕点绛唇】五祖传因。二师垂训。向甘河镇。悟德全真。想大道从心运。
　　【混江龙】神仙有分。披毡化我出凡尘。脱离了火院。大走入玄门。七朵金莲浮水面。一双银海照乾坤。奉吾师法旨。我可便普天下都寻尽。〔带云〕寻谁来。〔唱〕寻俺那丘刘谈马。大古里六个真人。
　　【油葫芦】袖拂清风足蹑云。行步稳。向人间来往两三春。我这般穷身泼命谁瞅问。蓬头垢面妆痴钝。他每不识高共低。不分个假共真。〔云〕有人道。兀那抄化的先生。怎生不做几件道衣穿。〔叹介〕〔云〕嗨。恁世人不知。〔唱〕则我这丹田有宝能滋润。觑不的他满眼尽愚民。
　　【天下乐】端的便谁识蓬莱洞里人。你则待贪也波嗔。红尘中空自滚。遮莫恁有金赀怎离三尺坟。君不见霸主强。君不见汉主狠。他每都向北邙山内隐。
　　〔云〕来到这西安府城外。别无人家。又无宫观寺院。这的是北邙山口。我在这山角下松阴内坐一夜咱。贫道观此山下。必有妖精鬼魅。我试看咱。〔唱〕
　　【醉中天】我则见水浪生寒气。山势吐妖云。这搭儿非鬼非灵决有神。料想我难安稳。〔带云〕你看这云遮月色呵。〔唱〕月暗东西不分。赤力力风操动松韵。〔云〕我道是甚么那。〔唱〕原来是鹤飞来相伴我黄昏。
　　〔云〕贫道就这松阴下坐一夜咱。〔唱〕
　　【一半儿】我则见柳垂绿线草铺茵。星撒残碁月挂轮。石上鹿皮铺垫的稳。松下有白云。我且做一半儿朦胧一半儿盹。
　　〔做坐科〕〔旦扮鬼仙上云〕妾身是唐明皇时管玉斝夫人。五世为童女身。不曾破色欲之戒。恶世间生死。不如做鬼仙快活。在此山角下三百余年也。今夜月朗星稀。口占一词。〔柳梢青〕天淡晓风明灭。白露点苍苔败叶。端止翠园。黄云衰草。汉家陵阙。咸阳陌上行人。依旧名亲利切。改换朱颜。消磨今古。陇头残月。〔正末云〕贫道正坐间。是谁人惊觉贫道。〔唱〕
　　【金盏儿】我则听的语言勤。曲腔真。梦回明月歌声近。他向那青森森树底显香魂。〔带云〕待道不是鬼来呵。〔唱〕可怎生迎风衣不动。对月影难分。这厮他入山山作怪。入水水为神。
　　〔云〕他不念呵便罢。若再念呵。我依着他那前韵。和一首点化此鬼。〔旦再念前词科〕〔正末和云〕度你个不生不灭。又不比拈花摘叶。兴倚高歌。醉眠芳草。梦游仙阙。有时苦劝人人。莫怪我叮咛切切。走骨行尸。贪财恋色。枉消年月。〔做见科〕〔旦云〕师父万福。〔正末唱〕
　　【醉中天】一句句依着前韵。一字字和的清新。咱说破超凡入圣因。你怎不把前生认。〔旦云〕师父。脱度鬼魂咱。〔正末唱〕我度你个无影无形鬼魂〔带云〕你既为女人呵。可怎生不还宿债。〔唱〕则你那宿根未尽。怎生般脱离凡尘。
　　〔旦云〕似此不肯度脱呵。弟子怎了也。正是遇仙不成道。如到宝山空手回。〔正末云〕若要度你呵。你可下人间托生做女子。还了五世宿债。然后方可度你成道。你记者。〔旦云〕理会的。〔正末唱〕
　　【后庭花】你先将那冤业分。次将那宿债准。那其间纔脱红尘难。方归那大道门。用些殷勤。休辞劳困。我着你重做个妇女身。
　　〔旦云〕师父。弟子何方去也。〔正末云〕你往汴梁刘家托生。当来为刘行首二十年。还了五世宿债。教你二十年之后。遇三个丫髻马真人度脱你。你便回头者。休迷却正道。我如今说与东岳殿管托生案神。案神安在。疾。〔外扮东岳神上诗云〕不孝谩烧千束纸。亏心枉爇万垆香。神灵本是正直做。不受人间枉法赃。小圣乃东岳殿案神是也。有祖师法旨呼唤。须索走一遭去。〔见科云〕师父唤小圣有何法旨。〔正末云〕听吾法旨。引着这阴魂往阳间汴梁刘家。托生一女子身。当来为刘行首。着他还宿世债去。〔东岳神云〕领法旨。〔正末唱〕
　　【赚煞】我着你托化在雨云乡。还宿债在莺花阵。休迷却前生道本。虽和那野草闲花作近邻。则你那主人公休离了玄门。你与我逞精神。送旧迎新。二十载还元见老君。欲要见五祖七真。先受些千随百顺。早则不冷清清和月伴荒坟。〔下〕
　　〔东岳神云〕奉师父法旨。不敢久停久住。引着这阴魂前往刘家托生去来。〔同旦下〕
　　〔音释〕
　　嚞与哲同　蹑音聂　瞅音揪　邙音茫　魅音媚　垫音店　盹顿上声　斝音贾　森音参　爇如月切
　　第二折
　　〔搽旦扮卜儿上诗云〕教你当家不当家。及至当家乱如麻。早起开门七件事。柴米油盐酱醋茶。自家刘婆婆是也。人则唤我做虔婆。我在这汴梁城里居住。有个女孩儿唤做刘行首。我这孩儿吹弹歌舞。吟诗对句。拆白道字。顶真续麻。件件通晓。官人每无俺孩儿。不吃这酒。官身可也极多。俺孩儿道。娘也。有那不打紧的。你休叫我。等闲坐一会咱。我如今在门首看着。有甚么人来。〔外扮乐探上云〕自家乐探是也。奉官人台旨。今日是重阳节令。官府在衙中饮酒。着我唤刘行首。可早来到门首也。〔见卜儿科〕〔卜儿云〕哥哥做甚么。〔乐探云〕今日是重阳节令。官人在衙中安排酒。专等大姐哩。〔卜儿云〕哥哥。你先行。我便着他去。〔乐探云〕刘妈妈快着大姐来。休带累我。快来快来。〔下〕〔卜儿云〕莲儿盼儿。说与你姐姐梳妆打扮了。衙门里唤你官身哩。〔下〕〔刘行首上云〕妾身刘倩娇是也。官人在衙门里庆重阳令节。谁想走到人市处。把梅香迷了。我怕大街上有人调斗我。我往这后巷里去。有熟人问路咱。〔旦立住科〕〔正末扮马丹阳上云〕贫道姓马名裕。字义辅。道号丹阳抱一真人。奉师父王重阳法旨。来这汴梁度脱刘行首。此女子二十年前是一阴鬼。后来师父着他托化做女子身。还了宿债。教他二十岁之后。遇马丹阳可便回头。贫道今日化做一个道人。度脱他归于正道。须索走一遭去。那刘行首若记的前事。省些气力。若记不的呵。马丹阳。这魔障非同小可也呵。〔唱〕
　　【正宫端正好】下瑶台。离蓬岛。趁西风鹤翅飘飖。蓬头垢面无人晓。就里藏玄妙。
　　【滚绣球】我身穿着百衲袍。腰缠着碌簌绦。头直上丫髻三角。任东西散诞逍遥。抄化的酒一壶饭一瓢。困来时醉眠芳草。煞强如极品随朝。把似你受惊受怕将家私办。争如我无辱无荣将道德学。行满功高。
　　〔旦云〕这先生是出家人。正好问他路。〔做见正末科〕〔正末笑科〕〔唱〕
　　【倘秀才】恰离了数万丈云埋华岳。〔云〕稽首。〔唱〕又撞着二十载还魂的故交。〔旦云〕这先生好乔也。我二十一岁。可怎生是你二十年前的故交。你莫不见鬼来。〔正末云〕可知见鬼哩。谁道是见人来。〔旦云〕我问你路。你便说一声儿。那里不是积福处。〔正末唱〕你怎生纔出家来可又早迷了正道。村性格。劣心苗。〔带云〕那里来。那里去。〔唱〕怎生不常常的记着。
　　〔旦云〕我记的呵。我不问你也。〔正末唱〕
　　【滚绣球】你不将那大道行。〔旦云〕大道上有人。〔正末笑科〕〔唱〕可怎生往小路上抄。〔旦云〕小路上幽静也。〔正末云〕呆贱人。你那小路上敢热闹也。〔唱〕到如今越不知个颠倒。〔旦云〕你指与我路咱。〔正末唱〕我若指与你呵你便上青霄。〔旦云〕我如今东西南北。不知往那里去。〔正末唱〕你如今东不知南不知。你北不着西不着。〔旦云〕你休误了我官身。〔正末云〕你道误了你官身呵。〔唱〕早忘了你在先躯壳。〔旦云〕休误了我庆重阳。〔正末唱〕你若是有俺那重阳呵你便得逍遥。〔旦云〕你是个不着坟墓风魔汉。〔正末唱〕你道我不着坟墓风魔汉。小鬼头我寻你个未入玄门花月妖。〔旦云〕缠杀人也。〔正末唱〕我便缠杀人有甚蹊跷。
　　〔云〕跟我出家去来。〔旦云〕不看你那吃的。且看你那穿的。那些衣服受用快活。我跟将你去。〔正末唱〕
　　【倘秀才】你休笑我无拘役腤■〈月替〉的这布袍。敢强似你那有罪业轻盈的这绛绡。我就里清标你怎知道。〔旦云〕我杨柳腰肢。海棠颜色。穿金带银。偎红倚翠。我跟你出家。有甚好处。〔正末云〕你如今杨柳腰肢。海棠颜色。〔唱〕有一日霜浓柳叶败。风急海棠凋。那其间难寻一个下稍。
　　〔旦云〕你不知道闲官清。丑妇贞。穷吃素。老看经。我如今青春之际。我怎生出的家。〔正末唱〕
　　【滚绣球】你怕不杨柳腰。容貌好。久以后那里每着落。你跟着我脱凡尘倒大清高。〔旦云〕你在那个庵里住。〔正末唱〕俺那里洞门无锁钥。白云笼罩着。砍青松自烧丹灶。跨苍龙同宴蟠桃。若得俺山中鹤氅壶中药。免了你那脚上驴蹄面上毛。怕甚么地网天牢。
　　〔乐探上云〕刘行首。你疾快去来。〔正末扯科〕〔旦云〕你放我去。〔正末云〕你跟我出家去来。〔唱〕
　　【叨叨令】你低声闹高声闹怎锁住心猿闹。〔旦云〕我如今花星照。福星照。正好受用哩。〔正末唱〕你道是花星照福星照怎不怕灾星照。〔旦云〕你放我去。我去的迟了。俺妳妳骂我。〔正末唱〕则听的虔婆教五奴教怎不受神仙教。〔旦云〕去的迟了。官人每怪我也。〔正末唱〕你只怕官人叫令史叫怎不怕阎王叫。〔带云〕刘行首。〔唱〕你今日可便省的也么哥。可便省的也么哥。你会唱升平乐太平乐怎不唱逍遥乐。
　　〔乐探云〕刘行首。你去的迟了。带累我也。〔旦云〕先生。你好不识闲忙也。〔正末唱〕
　　【脱布衫】走将来唱叫麄豪。口不住絮絮叨叨。你道他走的慢连催了两遭。哥哥也你便做行的快也跳不出六道。
　　〔乐探云〕他官府中等待着。你敢替他去。〔正末唱〕
　　【小梁州】你道祗候处官人每等待着。休辜负值千金一刻春宵。你向尊前席上逞妖娆。妆圈套。大古里色是杀人刀。
　　【幺篇】争知苦口是良药。劝着你不采分毫。则恋那莺燕交。不想那林泉乐。争如你随着贫道。向溪上访渔樵。
　　〔乐探打马丹阳科云〕这泼先生无礼也。误了官身。我打这泼先生一顿。〔正末唱〕
　　【伴读书】我我我迤逗的他心内焦。恶噷噷的高声叫。哎。你个乐探哥哥何须闹。欺良压善没分晓。揎拳捋袖行凶暴。你你你不辩低高。
　　〔乐探推正末科〕〔正末唱〕
　　【笑和尚】呀呀呀仰刺擦推了我一交。扑扑扑雨点般拳头落。好好好自有个天公报。嗤嗤嗤扯碎布袍。支支支顿断麻绦。来来来可惜葫芦里瀽了我些灵丹药。
　　〔乐探云〕咱去来。〔同旦下〕〔正末赶科云〕走了也。〔唱〕
　　【煞尾】你不肯顶簪冠披鹤氅闲遥遥。稳拍拍蓬莱方丈把玄机晓。则要你穿背子。戴冠梳。急煎煎。闹炒炒。柳陌花街将罪业招。跟着我骑白鹤。上青霄。跨青鸾。远市朝。引仙童。采药苗。伴仙翁。纵酒瓢。奉吾师法令。教下人间度艳娇。不回头不忖度。二十年都忘了。我着你做神仙倒撒拗。空着我驾一片祥云下蓬岛。〔下〕
　　〔音释〕
　　倩浅去声　碌音路　簌苏上声　角音皎　学奚交切　岳音耀　着池烧切　壳音巧　腤音庵　■〈月替〉音簪　落音涝　钥音耀　罩嘲去声　氅音敞　乐音涝　叨音刀　辜音姑　药音耀　迤音拖　逗音豆　噷音去声　揎音宣　捋乱入声　嗤音痴　瀽音蹇　教平声　度劳多切　拗音要
　　第三折
　　〔凈扮林员外上云〕小生姓林名盛。字茂之。在这汴梁城内开着座解典库。这里有个上厅行首刘倩娇。我和他作伴。我一心待要娶他。他有心待要嫁我。争奈有老婆在家。和我生了一儿一女。我因此不好说得。前日刘大姐道。你来我问。你肯娶我时。我嫁了你罢。我仔细想来。他有这等好意。怎生辜负了他。不若娶将他来。则在外面住。岂不美哉。今日安排酒果。亲自到他家问亲。走一遭去。〔旦上云〕我正说你。你来了也。〔林员外云〕我一径的问你。妳妳在家不在家么。〔旦云〕在家。你且坐。你要娶我呵。休了你大娘子。我便嫁你。你不休。不嫁你。〔林员外背云〕我虽然不休。我且哄他。〔回云〕我休我休。将酒来咱且饮几杯。〔旦云〕你快休了罢。〔正末上云〕刘行首也。你不知来处来。去处去。你待嫁林员外。不争嫁了林员外时。着我去师父行怎生回话。须索往他家点化去咱。你看世间凡胎浊骨。谁识贫道也。〔唱〕
　　【中吕粉蝶儿】休笑我妆钝妆呆。看了几千场柳凋花谢。笑兴亡自古豪杰。遮莫你越邦兴。吴国破。争如我不生不灭。枉费了唇舌。他逃不出一生冤业。
　　【醉春风】这一个无记性的马丹阳。我直度你不回头的刘大姐。当街上吃了这一场泼拳踢。着我去谁根前说。说。〔带云〕我度你呵。〔唱〕恰便似沙里淘金。石中取火。水中捞月。
　　〔见旦科云〕稽首。〔旦躲科〕〔正末笑科云〕你躲往那里去。〔林员外云〕姐姐。你休怕这先生。〔旦云〕先生。你来这里。有甚勾当。〔正末云〕我来抄化你出家去。〔林员外云〕他娘问我要三千贯。还不肯嫁我。你若抄化的他出家去。我也做先生去也。〔正末哭科〕〔旦云〕我试问先生。你哭为甚么。〔正末云〕你问贫道哭为甚么来。〔唱〕
　　【迎仙客】自哽咽。暗伤嗟。〔云〕贫道哭呵。不为别一件。〔旦云〕你为甚么。〔正末指旦科〕〔唱〕哭你那二十年道心在何处也。〔云〕你跟贫道出家去来。〔旦云〕我嫁了林员外也。〔正末唱〕你当日古墓里将祖师参。〔旦云〕今日嫁了林员外也。〔正末唱〕你今日向林员外将贫道撇。比着往日全别。〔带云〕我着你做神仙呵。〔唱〕怎倒惹的你愁眉结。
　　〔旦云〕你是无君臣父子。不守祖业的。这等人便出的家。〔正末唱〕
　　【红绣鞋】你道我身堕懒抛离了祖业。也不似你性痴迷早忘了巢穴。〔林员外云〕大姐说的是。这穷先生则要茅庵里学堕懒哩。〔正末云〕林员外。〔唱〕你这般带眼安眉也随邪。他母亲狠似那双蟳蝎。心毒似两头蛇。呆汉。谁着你去火坑中将身子儿舍。
　　〔林员外云〕将这风先生推出去。〔林推正末出门科〕〔正末做叫科云〕刘行首。跟我出家去来。〔林员外云〕那风先生还在那里叫姐姐哩。你坐一坐。我更了衣服便来。〔下〕〔旦云〕哎。被这先生缠得心烦。且自打睡一会儿咱。〔旦睡科〕〔正末云〕则这般他也不省。则除是恁的。〔下〕〔扮东岳神上云〕小圣东岳案神。奉王祖师法旨。二十年前送刘行首托生下方。今日马祖师度他不肯回头。乃是小圣之罪。须索梦化此人成道。刘行首。刘行首。吾乃管托生案神。奉祖师法旨。二十年前你是一阴鬼来。着我送你下方做女子身。遇马祖师便回头。今日你迷却正道。是小神之罪。〔诗云〕你二十年死生冤业。到如今未经还彻。马丹阳只在门前。休忘了天淡晓风明灭。刘行首。你休推睡里梦里。吾神回去也。〔下〕〔旦惊醒科云〕嗨。刘行首也。若非祖师慈悲。已落轮回之内。我记的这篇词来。〔念科云〕天淡晓风明灭。白露点苍苔败叶。端止翠园。黄云衰草。汉家陵阙。怎么忘了后句。未知马祖师在那里。〔正末拍手上念词云〕咸阳陌上行人。依旧名亲利切。改换朱颜。消磨今古。陇头残月。〔旦云〕谁唱。我开门去看。〔见科〕〔正末云〕刘行首。你省也么。〔旦跪云〕师父。弟子省了也。〔正末唱〕
　　【普天乐】你恰便发凡心。施乖劣。〔带云〕你成道呵。〔唱〕比乘风的未似。比立雪的争些。三百年守在古坟。二十载还了烟月。师父当时分明说。若见我急早来者。〔带云〕我不度你呵。你嫁了林员外也。〔唱〕早则不敲番莺燕。分开翡翠。拆散蜂蝶。
　　【上小楼】我将这连枝树撅。双头莲撧。我着你便蓬岛风清。阳台雾锁。楚岫云遮。弃死归生。回光返照。休侵枝叶。你将这干家心担儿交卸。
　　〔林员外慌上科云〕这先生无礼也。怎生把刘大姐哄的这里来。〔旦见林脱衣服做风科〕〔林员外云〕罢了姐姐发狂了也。〔正末唱〕
　　【幺篇】他将那头面揪。衣服扯。则见他玉佩狼籍。翠钿零落。云髻歪斜。〔卜儿上云〕林姐夫。大姐风了也。〔正末唱〕他不风。你自呆。休来牵惹。端的是他心凉你心干热。
　　〔卜儿推正末科云〕这先生是妖人。二会子法教俺姐姐风了。咱扯住他见官去来。〔正末唱〕
　　【满庭芳】你将先生紧扯。你休施懆暴。莫逞豪杰。他二十年冤业都还彻。〔旦扯正末云〕我跟师父去者。〔正末走科〕〔林员外赶打科〕〔正末唱〕你躲了休将他大道拦截。我度你个小鬼头冰清玉洁。单注着老妖精禄尽衣绝。〔卜儿云〕我则有这个女儿。早晚养活我哩。〔正末唱〕你那里便休胡说。他今朝省也。〔卜儿云〕他今日风了。怎生伏侍我。〔正末唱〕方信道风起雨云歇。
　　〔林员外拖末见官科〕〔正末云〕你自的管不得。你到拖贫道见官去。疾。〔林旦引二倈上云〕妾身是林员外的浑家是也。俺那员外近来养着一个弟子。唤做刘行首。俺员外一个月不来家。我如今往刘行首家寻员外去。寻不着。万事罢论。若寻着呵。我不道饶了他也。〔做见旦闹科云〕员外。你不回家来。原来在这里。做个停妻再娶妻。我和你见官去。〔林员外慌跪科〕〔正末云〕林大嫂。他要休你。娶刘行首。我劝他。他倒打贫道哩。〔林员外云〕这先生倒会管老婆舌头。〔林旦云〕你要官休。你要私休。〔林员外云〕官休怎生。私休怎生。〔林旦云〕你要官休。我和你见官去。你要私休。跟我家去便了。〔林员外云〕我则要私休罢。〔正末唱〕
　　【快活三】一壁厢婴儿将衣袂扯。姹女将带揪者。你和那墙花路柳厮和协。到和亲媳妇无疼热。
　　【鲍老儿】自火院深沉向未彻。怎管的闲花风月。自冤业无明火未断绝。又生出闲枝节。〔带云〕林员外。你早不娶了刘行首也。〔唱〕花残月缺。弦断镜破。缾坠簪折。
　　〔卜儿云〕我和你见官去来。〔正末云〕你和我见官去。〔正末与旦打耳喑科〕〔旦云〕理会的。〔不风科〕〔卜儿云〕我女儿不风。便不告你。〔正末唱〕
　　【耍孩儿】劝修行心念无明夜。呆弟子今朝省也。奉吾师法令到蓬莱。着我便提拔出你虎窟狼穴。休占风月门庭闹。莫厌蓬莱途路赊。回首是神仙阙。你将气心财性。权且离别。
　　〔云〕刘行首。你母亲平生冤业不少也。〔卜儿云〕除了要钱。别有甚么罪。〔正末云〕我说与你听咱。〔唱〕
　　【三煞】为钱呵搬的人爷娘恩爱忘。夫妻情分绝。典房卖地将家私舍。形消骨化皆因此。家破人亡不为别。舍性命轻抛撇。则恋着星眸皓齿。杏脸莺舌。
　　【二煞】将郎君脑盖敲。子弟每觔髓撅。怎当他转关儿有百计千谋设。逼得人剜墙钻窟将金资觅。仗剑提刀将财物劫。都积趱下来生业。跟着我我着你化灾变福。改正除邪。
　　〔旦云〕弟子送师父出去。〔正末唱〕
　　【煞尾】我出门〔做推卜儿科〕〔唱〕你入门。〔卜儿哭云〕哎。儿也。兀的不痛杀我也。〔正末唱〕暂时间且略别。三日后向城西传取长生诀。管着你跨凤乘鸾赴仙阙。〔同旦下〕
　　〔卜儿云〕今日俺女孩儿刘行首随的那先生走了。我见官出首去来。〔下〕
　　〔音释〕
　　呆音爷　杰耶其切　灭夜迷切　舌遮绳切　业音夜　踢音体　说书惹切　月鱼夜切　咽衣也切　撇偏也切　别邦耶切　结饥也切　穴希耶切　蟳音潜　蝎希也切　劣闾夜切　蝶音爹　撅渠靴切　撧疽且切　叶音夜　卸音泻　热仁蔗切　懆音灶　彻昌惹切　截藏斜切　洁饥也切　绝藏靴切　歇希也切　姹疮诈切　协希耶切　节音姐　折绳遮切　阙区也切　别皮耶切　髓桑嘴切　设商者切　剜碗平声　劫饥也切　诀居也切
　　第四折
　　〔正末引旦上云〕刘行首。此处敢匾窄。不如你高堂大厦么。〔旦云〕师父。此处索是幽静。弟子不恋高堂大厦〔正末云〕说的是。说的是。〔唱〕
　　【双调新水令】小庵虽窄隐幽微。包含着一合天地。草荒巢鸟宿。云淡雨龙归。淡饭黄虀。纔得个中味。
　　〔旦云〕师父。打坐是怎生。〔正末云〕我说与你听咱。〔唱〕
　　【驻马听】水火相随。做出无穷造化机。坎离相继。烧开往日雨云期。灵台拂去是和非。丹田养就元阳气。存正理。何愁不到蓬瀛内。
　　【风入松】清浊混沌把心迷。静者动之基。人能清静常存息。寸心天地皆归。壶里乾坤只自知。空忙杀这顽皮。
　　〔云〕刘行首。俺这里比你那市廛中。真乃为人间天上。〔旦云〕师父。您徒弟到今日纔知道了也。〔正末唱〕
　　【拨不断】洞云迷。野猿啼。柴门半倚闻鹤唳。菊蕋丛丛绽竹篱。松花点点铺苔砌。端的个山中七日。世上千年。兴亡不管。生死无忧。〔带云〕你觑波。〔唱〕则俺这里别是一般天气。
　　〔旦云〕弟子但愿清闲穿布服。犹胜红尘着绛绡。〔正末唱〕
　　【雁儿落】脱红裙着布衣。改云鬟为丫髻。发宁心养性功。罢妙舞轻歌艺。
　　【水仙子】雨云乡打抄散燕莺期。风月所掀腾翡翠帏。烟花阵搅散了鸳鸯会。这清闲谁似你。任纷纷兔走乌飞。草庵内谈玄妙。蒲团上讲道德。万事休题。
　　〔云〕魔障到也。则将主人公休胡动了念者。〔林员外卜儿同祗候上卜儿云〕林员外。咱和祗候哥哥寻那先生去来。那先生临去时说道。城西传取长生诀。如今来到这城西也。那松阴内一座庵儿敢是。咱看一看。〔做看科云〕正是正是。兀那先生。你将我女儿拐的这里来。你好无礼也。将这先生拿住见官去来。〔林员外云〕你将我的媳妇拐在这里来。好无礼也。我打这先生一顿。〔做打正末死科祗候扯员外科云〕好也。这先生虽是拐带人口。罪不至死。你一下打死。更待干罢。我和你见官去来。〔林员外慌跪科云〕哥哥可怜见。他又无有亲人。又无证见。我与你两锭银子。你将他丢在这洞里去便了。〔祗候云〕也罢也罢。我和你将这先生丢在洞里去也。〔下〕〔卜儿扯旦科云〕大姐。和你回家去。〔旦云〕师父教我休胡动了念者。道可道。非常道。名可名。非常名。不敢去。〔卜儿云〕你师父既是神仙。不吃凡人一下打死。丢在洞里去了。〔旦悲科云〕师父。不争你死了。怎发付弟子也。〔扮六贼上拿林员外卜儿科〕〔林员外慌跪科云〕将军。饶了小生罢。〔六贼云〕饶了你还俺师父。〔林员外云〕将军。你师父不知往那里去了。教我那得师父还你。饶我罢。〔正末打渔鼓上〕〔诗云〕散袒逍遥躲是非。壶中日月有谁知。仙家不识春和夏。石烂松枯一局棋。〔唱〕
　　【锦上花】淡饭粗衣。山中活计。落托清闲。倒大幽微。采蕨寻芝。遶山转水。炼药烧丹。驱神捉鬼。
　　【幺篇】困来那一眠。闲来那一醉。一任渔樵。说是谈非。笑杀儿曹。走南料北。空叹英雄。争高竞低。
　　【江儿水】人生快活能有几。过一岁无一岁。将军使机谋。宰相施忠义。都在俺这老先生谈笑里。
　　【碧玉箫】想韩侯当日。钝剑一身亏。彭越何为。烂剉肉如泥。九江王受困危。竿尖上挑首级。恁莫痴。争似张良会。归。急流中身先退。
　　〔六贼云〕师父稽首。〔正末云〕林员外。你打的我好么。〔林员外云〕师父救我咱。〔正末云〕你慌怎么。〔林员外云〕师父。我到来年。跟师父出家去学道。〔正末唱〕
　　【川拨棹】恁两个用心机。出门来逢着太岁。我则见剥下衣袂。后拥前推。刀剑依随。谁教你出门来贼心便起。到今日说个甚的。
　　【七弟兄】你怎不察知。就里。这总是你家门贼。怎将蓼儿洼强猜做蓝桥驿。梁山泊权当做武陵溪。太行山错认做桃源内。
　　【梅花酒】呀。你今日悔后迟。可笑愚痴。不辨个高低。畅叫扬疾。人无害虎心。虎无伤人意。你可便甚所为将亲女做娼妓。逼的他觅衣食。谩天网四方围。陷人坑当面砌。
　　【收江南】呀。当日个敲人骨髓剥人皮。今日个餐刀吃剑有谁知。争如俺粗衣淡饭在山扉。又不图着甚的。毕竟是那一个得便宜。
　　〔云〕林员外。俺明说与你知道。刘行首有神仙之分。他再不思凡了。你早回去罢。〔林员外云〕师父。小人情愿回去。〔正末云〕既然回去。你可速退。〔林六贼同下〕〔正末云〕刘行首。你跟贫道见众仙去来。〔东华帝君引众仙上云〕刘行首。你听我道者。〔词云〕你本是唐朝宫眷。秉真心不染尘缘。守孤坟北邙山下。咏风月一曲泠然。幸遇着重阳道者。和新词甚是矜怜。争奈你阴魂无托。况被那业债相缠。降生做上厅行首。二十年重遇真仙。只为天淡晓风明灭。重提起本性根源。今日个功成行满。驾青鸾证果朝元。
　　〔音释〕
　　窄音侧　厦音夏　合音何　沌音顿　息丧挤切　唳音利　掀音轩　德当美切　剉仓坐切　级巾以切　的音底　贼则平声　洼音蛙　驿银计切　疾精妻切　食绳知切　泠音零
　　题目　北邙山倡和柳梢青　
　　正名　马丹阳度脱刘行首
　　马丹阳度脱刘行首杂剧终

《元曲选》　翠红乡儿女两团圆杂剧　（明）臧晋叔 编
　　翠红乡儿女两团圆杂剧　　（元）杨文奎 撰
　　●翠红乡儿女两团圆杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　白鹭村夫妻双拆散　正名　翠红乡儿女两团圆 
　　楔子
　　〔搽旦扮李氏同二净福童安童上〕〔搽旦诗云〕人无千日好。花无百日红。早时不算计。过后一场空。老身姓李。夫主姓韩。夫主早年亡化过了。所生两孩儿。一个唤福童。一个唤安童。有个小叔叔是韩弘道。婶子儿张二嫂。泼天也似家私。他掌把着。我如今要分另了这家私。俺两个孩儿未娶妻哩。福童请你婶子来。〔福童唤科云〕婶子有请。〔二旦扮张氏上云〕孩儿也。你唤我做甚么。〔福童云〕我母亲请你哩。〔二旦云〕这等我须索走一遭去。早来到门首也。你报复去。〔福童云〕母亲。婶子来了也。〔搽旦云〕道有请。〔福童云〕婶子请。〔二旦做见搽旦拜科云〕伯娘唤我做什么。〔搽旦云〕婶子请坐。我请将你来。别无甚事。我要分另了这家私。我两个孩儿。不曾娶亲哩。〔二旦云〕伯娘。我可不敢主张。等你叔叔韩二来家商议。〔搽旦云〕福童门首看者。若你叔叔来呵。报复我知道。〔正末扮韩弘道上云〕老夫蠡州白鹭村人也。姓韩名义。字弘道。祖上庄农出身。所积家财万贯有余。我有一个家兄是韩弘远。早年间亡化过了。家兄遗下二子。长叫福童。次叫安童。我那两个侄儿。他从那三五岁上无爷。可是老夫抬举的他成人长大。争奈我那嫂嫂。性儿有些乖劣。幸得我妻张氏贤惠。见老夫年近六旬。无有子嗣。与我娶了个小浑家。姓李小字春梅。如今腹怀有孕也。这两日见我嫂嫂。和那两个侄儿。心中好生不喜。想必为这春梅怀孕。有些妬忌的意思。也不见得。恰纔和几个老弟兄每。饮了几杯酒回来。早到家门首也。〔搽旦云〕分另了家私却也净办。〔正末云〕怎生这般大惊小恠的。我过去咱。〔福童云〕好好。叔叔来了也。〔正末见搽旦施礼科云〕呀。早辰间不曾见嫂嫂。嫂嫂祗揖。〔搽旦回礼科云〕叔叔请坐。〔正末云〕二嫂。您恰纔为什么这般炒闹那。〔二旦云〕恰纔伯娘请将我来。要分另了这家私。〔正末云〕谁这般道来。〔二旦云〕是伯娘道来。〔正末云〕我问嫂嫂咱。〔做问科云〕嫂嫂。您恰纔为什么炒闹来。〔搽旦云〕是我请将叔叔婶子过来。要分另了这家私。树大枝散。自然之理也。〔正末云〕这家私比先家兄在时。原无积趱。都是我苦挣下的。既然嫂嫂要分另家私。我问这两个侄儿咱。福童安童。您母亲要分另家私。您两个心里如何。〔福童云〕我两个不曾娶老婆哩。分另这家私倒也净办。〔正末云〕这的是您娘儿每商定了也。可不干我事。请的本处社长来者。〔福童云〕理会的。出的门来。社长在家么。〔社长上词云〕老阿老。起迟卧早。硬的便嫌软。软的蒸饼儿倒好。我是本处的社长。门首有人唤门。我开开这门。孩儿也。唤我做甚么。〔福童云〕俺叔叔要分另了家私。我一径的来请老社长。你说我家的这家私亏了谁来。〔社长云〕多亏了你那韩二。〔福童云〕老社长。你若过去见了俺叔叔。只说这家私亏了韩大。我便买羊头打旋饼请你。你若是分的我这家私少了呵。你也知道我的性儿。〔社长云〕理会的。来到门首也。报复去。〔福童做报科云〕请的社长来了也。〔正末云〕道有请。〔福童云〕请进去。〔社长做见科云〕支揖。〔正末还礼科云〕老社长请坐。〔社长云〕请将老汉来有甚么勾当。〔正末云〕请将老社长来。别无甚事。我这嫂嫂和俺两个侄儿。要分家哩。我这家私的缘故。老社长你也尽知。庄农人家。止不过有些田产物业牛羊孳畜金银钱物。分做两分。我与两个侄儿各得一半。老社长你则平等着。〔社长云〕老汉知道有多少钞。〔福童云〕钞有十块。〔社长云〕韩二你拏一块。与这孩儿九块。〔福童云〕银子十斤。〔社长云〕韩二你拏一斤。与这孩儿九斤。〔福童云〕老社长还有牛羊孳畜田产物业。〔社长云〕韩二你要他怎么。都与这两个孩儿罢。分的平平儿的也。〔正末云〕改日致谢老社长。勿罪勿罪。〔福童送社长出科〕〔社长云〕孩儿。家私都是你拏了也。羊头薄饼将来我吃。〔净打社长科云〕老弟子孩儿。有甚羊头薄饼。不得工夫买哩。改日请你吃罢。〔社长诗云〕这厮做事忒不才。分另家私唤我来。羊头薄饼不曾吃。险些打出腰子来。〔下〕〔正末云〕嫂嫂。分开了家私也。有这所宅儿。您便住那东首里。俺住这西首里。〔大旦云〕一宅分为两院。你也休上俺门来。我也不上你门去。〔同福童安童下〕〔正末云〕嫂嫂打起这界墙。咱便是不厮见了。二嫂。你看这无儿女的好不气长也呵。〔二旦云〕韩二。伯娘要分这家私。不为别的。见你每朝逐日。伴着那火狂朋恠友。饮酒作乐。因此上分另了这家私。常在背后骂你做酒浸头哩。〔正末云〕这家私依着他分开便了。却要说这等闲言长语做什么那。〔唱〕
　　【仙吕赏花时】何须你簸扬我贪杯酒浸头。则你那闲言语说念的春风树点头。〔云〕可也恠不的。〔唱〕从来这拙妇每他须巧舌头。〔云〕一家儿人家。被这等歹心的妇人每。都坏了也。〔唱〕他搜寻出这等分家私的由头。〔云〕我若早有个儿子。也不到得眼里看见如此。〔唱〕哎。这便是我没孩儿的那个下场头。〔同二旦下〕
　　〔音释〕
　　蠡音里　长音丈　簸音播
　　第一折
　　〔搽旦同福童安童上〕〔搽旦云〕事不关心。关心者乱。虽然和俺两个孩儿。分另了家私。想俺那叔叔有个小浑家。唤李春梅。他如今腹怀有孕。若得个女呵罢了。若是得个小厮儿。家私过活。都是他的。我这两个孩儿。可不干生受了一世。只得了这一分家计。今日腊月十五日。是婶子生日。我如今请将婶子过来。吃几杯酒。我将三两句话搬调他。把李春梅或是赶了。或是休了。家缘过活。都是我两个孩儿的。便是我生平愿足。〔福童云〕母亲说的是。〔搽旦云〕孩儿。隔壁请将你婶子来者。〔福童云〕理会的。婶子在家么。〔二旦上云〕是谁唤我。开门看来。孩儿也。有甚么勾当。〔福童云〕俺母亲有请。〔二旦云〕韩二也。隔壁伯娘请我哩。你看家我便来也。〔二旦做到科〕〔福童报云〕母亲。婶子来了也。〔搽旦云〕道有请。〔福童云〕婶子请进。〔二旦见科云〕伯娘唤我做甚么。〔搽旦云〕今日是你贵降之日。故请你来吃杯寿酒。〔二旦云〕做甚么要害伯娘。〔搽旦递酒科云〕孩儿将酒来。婶子满饮一杯。〔二旦云〕伯娘。你也饮一杯。酒勾了也。〔搽旦做搬调科云〕婶子。我有句话敢与你说么。〔二旦云〕伯娘甚么话。你说波。〔搽旦云〕我叔叔恰不娶了春梅。如今腹怀有孕。叔叔说道若是得个女儿且罢。若得个小厮儿呵。我把二嫂着他灶窝里烧火打水运浆。着他和那母狗两个睡。我听得这句说话。一向有些不忿。我若不和你说呵。你怎么受得这亏。我和你妯娌之情。故和你说知。你要自做个主意。〔二旦云〕伯娘。酒勾了也。待改日我还席罢。我回家去也。〔做别科云〕我出的这门来。恰纔听了伯娘所说。气的我一点酒也无了。我如今到家中。没这般事。万事罢论。若有这等勾当。韩二也。我不道的和你两个干罢了哩。〔下〕〔搽旦云〕婶子去了也。孩儿你放心。好歹赶了春梅。这家私都是您的。无甚事。后堂中饮酒去来。〔同下〕〔正末同搽旦春梅上〕〔正末云〕今日腊月十五日。是我那二嫂贱降之日。隔壁两个侄儿和嫂嫂。请将过去了。必是庆寿的酒。李氏。比及二嫂来呵。先和你吃几杯酒咱。时遇冬天。纷纷扬扬。下着大雪。又刮起这般大风。便好道风雪是酒家天也呵。〔唱〕
　　【仙吕点绛唇】澟列风吹。雪花飘坠。弥天地。不辨高低。似一片琼瑶砌。
　　【混江龙】莫不是春光明媚。既不沙可怎生有梨花乱落在这满空飞。这雪呵供陶学士的茶灶。妆党太尉的筵席。这雪呵探梅客难寻三径去。便有那钓鱼翁也索披得一蓑归。幸际着太平时世。正遇着丰稔年岁。有新酿熟的白酒。旧腌下的肥鸡。自偎垆斟酌。没故友相知。则我放开怀连饮到数十巡。待要尽今生向这老瓦盆边醉。但守着竹篱茅舍。也不愿那画阁朱扉。
　　〔二旦上云〕我来到这前厅上。不见韩弘道。敢在这卧房里。〔做听科云〕兀的不吃酒哩。我且不要过去。听他说甚么。〔春梅云〕俺那姐姐有你在家呵。另做个眼儿看我。无你呵。将我不是打。便是骂。我这般受苦。怎生是好。〔二旦云〕元来这个泼奴胎他正说我哩。〔正末云〕李氏也。你不说呵。我怎生知道。我与你把盏陪话咱。〔唱〕
　　【油葫芦】我这里亲手高擎着这潋滟杯。李氏也我有句话苦劝你。则咱这家务事不许外人知。〔带云〕依着我的心呵。从今以后。〔唱〕则要您便欢欢喜喜相和会。不要你那般悲悲戚戚闲争气。〔春梅云〕每日打骂我。怎么受的。〔二旦云〕你道波。我做甚么打你来。〔正末云〕你依着我呵。〔唱〕他要强与他些强。你伏低且做低。你办着一片至诚的心可自有个峥嵘日。你是必休折证是和非。
　　〔云〕便做道他强你弱。他好你歹。都休在我眼前说也。〔唱〕
　　【天下乐】岂不闻道路上行人也那口似碑。我如今便年也波纪年纪可便近六十。虽然咱有家私我这眼前无一个子息。〔云〕李氏也。我为你呵。多曾用心来。〔唱〕我背地里祷神祇。〔带云〕也不论是男是女。〔唱〕但得一个喂眼的。恰便似那心肝儿般知重你。
　　〔二旦云〕这个老弟子孩儿无礼。心肝儿般知重他哩。〔做唤门科云〕开门来。开门来。〔正末做开门科云〕呀。二嫂来了也。〔二旦云〕老弟子。为这个泼贱奴胎说的我好也。我打这歪刺骨。〔正末唱〕
　　【那咤令】你入门来便闹起。有甚的论黄数黑。街坊每都听知。谁敲牙波料嘴。这婆娘家便背悔也。忒瞒心昧己。〔二旦做打春梅科云〕我打这个歪刺骨。〔正末云〕二嫂休闪了手。〔唱〕火不登红了面皮。没揣的便揪住?髻。〔二旦云〕我打他有甚么事。〔正末云〕二嫂休闪了手。〔唱〕不歇手连打到有三十。
　　【鹊踏枝】哎。你一个歹东西。常好是不贤慧。〔二旦叫科云〕天也。韩弘道气杀我也。〔正末唱〕有甚事叫唤声疼。没来由出丑扬疾。可怎生全不依三从波四德。也是我不合将你来百纵千随。
　　〔二旦云〕韩二。我老实和你说。你弃一壁儿。就一壁儿。你爱他时休了我。爱我休了他者。〔正末云〕亏你不害口碜。说出这等话来。〔唱〕
　　【寄生草】你休恁般生嫉妬。休那般无智识。量这一个皮灯球犯下甚么滔天罪。哎。你一个鬼精灵会魔障这生人意。可知我这个酒糟头不识你这拖刀计。则恐怕李春梅夺了你那燕莺期。走将来黄桑棒打散了鸳鸯会。
　　〔云〕二嫂请坐。今日是你个贵降的日子。我陪礼奉你一杯。〔二旦云〕我吃你娘汉子的酒。依着我把春梅休了者。〔正末云〕有甚么难见处。隔壁两个侄儿和嫂嫂请过去。必定搬调了你一言两句。所以家来寻闹。休听别人言语。听我两句话。咱儿要自养谷要自种。休听人言语。二嫂且满饮一杯。〔二旦丢盏科云〕我还吃甚么酒。快把春梅休了者。〔春梅云〕韩二。省的这般闹。休了我罢。〔正末云〕小贱人。俺这里说话。那得你来。你知道您姐姐为甚么娶将你来。则为老夫年近六旬无子。所以寻将你来。姐姐肯信着别人的言语。赶了你出去。倒着我韩弘道绝户了。二嫂。你休听别人言语。则满饮一杯。〔二旦云〕将的去。我吃他做甚么。如今好便好。歹便歹。俺兄弟七八个。如狼似虎哩。我如今寻个死处。俺那几个兄弟。城里告将下来。把你皮也剥了。我死也要你休了者。〔正末云〕二嫂。你休觅死处。嗨。我这男子汉。到这里好两难也呵。待休了来。不想有这些指望。待不休了来。我这大浑家寻死觅活的。倘或有些好歹。我那几个舅子。狼虎般相似。去那城中告下来呵。韩弘道为小媳妇逼死大浑家。连我的性命也送了。则不如休了他者。只少着纸墨笔砚奈何。〔二旦云〕兀的不是翦鞋样儿的纸。描花儿的笔。你快写。不写时我便寻死也。〔正末做写科云〕写就了也。二嫂你与他去。〔二旦云〕则有丈夫休媳妇。那里有个大媳妇休小媳妇。倘或衙门中告下来。我倒吃罪过。与他便与他。不与他我便寻死也。〔正末云〕二嫂。只我与他便了也。春梅。这的不干我事。去去去。〔春梅云〕我出的这门来。我将着这休书。也不嫁人。前街后巷。则是叫化为生。韩弘道。则被你苦杀我也。〔下〕〔正末云〕二嫂。我往院前院后执料去咱。〔二旦云〕你敢要赶李春梅去也。〔正末云〕哎。休也休了他。我赶他做甚么。〔背云〕那左院里小的每。有人曾见李春梅来么。有人收留的在家。我多有钱钞与您也。〔内云〕去的远了也。〔正末云〕去的远了。兀的不痛杀我也。〔二旦云〕韩二。你不啼哭来那。〔正末云〕老汉偌大年纪。眼儿里怎生无些冷泪。〔二旦做冷笑科云〕你这等症候。好来的疾也。〔正末云〕二嫂。我有句敢说么。〔二旦云〕敢是要赶李春梅么。〔正末云〕我的主意。待把李春梅寻将回来也。不留在咱家里住。则着在那庄院人家借住。待他生下一男半女。那其间再赶出去。也未迟哩。〔二旦云〕为什么那。〔正末云〕我则怕绝户了也。〔二旦云〕放着两个侄儿怕做甚么。〔正末云〕那两个都不是孝顺的也。〔唱〕
　　【赚煞尾】罢罢罢你今不听我这丈夫言。久以后必受俺那侄儿每的气。那厮每一个个贼心贼意。只待要吞占我的家私。你也须自做个见识。我言语尽是诚实。说着呵痛伤悲。怎不的蹙损的这愁眉。你也则是稳放着船到江心那其间可便补漏迟。现如今有穿有吃。到后来无子无力。二嫂也我只怕你得便宜翻做了一个落便宜。〔下〕
　　〔音释〕
　　妯音逐　娌音里　席星西切　酿泥降切　潋离店切　滟音艳　峥音橙　嵘音横　十绳知切　息丧挤切　黑亨美切　?丁离切　慧音会　疾精妻切　德当美切　碜初锦切　识伤以切　实绳知切　吃音耻　力音利
　　第二折
　　〔外扮俞循礼同旦儿王氏上〕〔俞循礼诗云〕耕牛无宿料。仓鼠有余粮。万事分已定。浮生空自忙。小可是这新庄店人氏。姓俞名循礼。嫡亲的夫妻两口儿家属。浑家王氏。他有一个兄弟。在这四村上下。看着几个头口儿。人口顺都唤他做王兽医。我如今泼天也似家私。无边际的田产物业。争奈寸男尺女皆无。谢天地可怜。如今我这大嫂腹怀有孕。十个月满足。将次分■〈孑免〉。城中有几主钱钞。下次小的每取不将来。我如今自要亲身的去。大嫂。我嘱付你。则怕我一头的去后。你分■〈孑免〉呵若得一个小厮儿。就槽头上选那风也似的快马。着小的每到城中来报我。我若到的家中。杀羊造酒。做个庆喜的大筵席。若得一个女儿。便打灭休题着。大嫂。我嘱付下你也。下次小的每鞁下头口儿。我到城中索取钱债。走一遭去来。〔下〕〔旦儿云〕员外索钱去了。我得个儿也是你的。女也是你的。怎么得个儿便教报信。得个女便打灭了。天阿。怎生得个小厮儿。称了俺员外的心也好。下次小的每于路上好看员外。早些儿回来者。〔下〕〔李春梅上云〕妾身是李春梅。自从韩二休将我出来。我腹怀有孕。白日里在这四村上下叫化。我到晚来在巡铺里歇息。天色晚了也。我去这巡铺里歇息去。怎么一时间就肚疼起来。敢是要养娃娃也。〔丑扮王兽医拏捩鼻木上云〕自家新庄店人氏。姓王。在这四村上下看着几个头口儿。人口顺则叫我做王兽医。嫡亲的夫妻两口儿。寸男尺女皆无。新来俺那浑家根前。得了一个小的。可惜落地便死了。俺那浑家好不烦恼。我便道俺这骨头里没他的。你烦恼做什么。我有个姐姐嫁与这俞循礼。泼天也似家私。寸男尺女也都没有。俺那姐姐怀着身孕。却养下一个女儿。俺那姐夫索钱去了。临出门时对俺姐姐说。若得个女儿。便打灭了休题。若得个小厮儿。便着人飞马报他去。你看我那姐夫。隔着肚皮。那里知道。做娘的都是一样怀胎。分甚么男女。我在东庄里看几个头口儿。吃了几锺酒回去。老的每道王兽医也。前头有鬼。你行动些儿。我说道那里便有鬼来。天色将晚了也。我口里便强着。脚步里也走动些儿。〔做走科〕〔春梅做叫唤科〕〔王兽医云〕呀。真个有鬼。我拏出我这捩鼻木来。有鬼无鬼。撮盐入水。待走过去。我先喝他一声。■〈口退〉。甚么东西。〔春梅云〕我是人。〔王兽医云〕我说不是鬼。你是甚么人。〔春梅云〕我是叫化的。〔王兽医云〕你是男子是妇人。〔春梅云〕我是个妇人。〔王兽医云〕你那里做甚么哩。〔春梅云〕我这里养娃娃哩。〔王兽医云〕元来叫化的。他也养娃娃。你得了个小厮儿是女儿。〔春梅云〕是个小厮儿。〔王兽医云〕俺姐夫泼天也似家私。倒得了个女儿。你看这叫化的。倒养了个儿子。天阿。知他怎生对付着哩。兀那妇人。你那小的不与了人。要做甚么。〔春梅云〕俺与人谁要。〔王兽医云〕将来我要。〔春梅云〕你将的去波。〔王兽医云〕一个好儿也。你看那青旋旋的头儿。小小的口儿。高高的鼻儿。我抱将去。暗暗的与俺姐姐。可不是好呀。百忙里溺我一身尿。兀那妇人。我随身带着些碎银子儿。与你将息去者。〔春梅云〕哥哥你姓甚么。〔王兽医云〕问我姓。咦。他倒乖也。你问我做甚么。你可姓甚么。〔春梅云〕我姓李。小字春梅。〔王兽医云〕你将的这碎银子儿将息你那身体去。我将着这小的到的家中。久后抬举的成人长大。李春梅也。我着你子母每团圆了。也不见的哩。〔下〕〔旦儿上云〕妾身王氏。自从员外索钱去了。我得了个女儿。我也不曾稍信与他。我那兄弟王兽医。他这几日也不来望我。好烦恼人也。〔王兽医上云〕我将着这个孩儿。送与俺姐姐去。我不敢往那前门里去。恐怕人看见我。我往这后门里去。却又撞见那肯分的老院公。我叮嘱他这桩事。则除是天知地知你知我知。若是走透了一点儿消息。我着俺姐姐打也打杀你。我自一径走到姐姐根前去。〔旦儿云〕是谁。〔王兽医云〕是您兄弟。〔旦儿云〕自家的兄弟怕做甚么。过来。〔王兽医见科云〕姐姐。你添了个甚么。〔旦儿云〕我添了个女儿。〔王兽医云〕我可与你个小厮儿。〔旦儿云〕你那里将来。〔王兽医云〕姐姐你休问他。若是姐夫来家。则说是你添的。〔旦儿云〕好好。兄弟也。你将这女儿或是丢在河里井里。凭你将的去。〔抱儿下〕〔王兽医云〕我出的这门来。你看俺姐姐波。与了他那小厮儿。他便道把这女儿丢在河里井里。那个小厮儿便强杀者波。则是别人的。这个女儿便歹杀者波。只是我的亲外甥儿。我便怎么下的。我将到家中。我那浑家可不有乳食。把这女孩儿抬举成人长大。招个女壻儿。久以后也把老糟头送在土里。〔下〕〔俞循礼同旦儿倈儿上〕〔俞循礼云〕过日月好疾也。则从索钱回来。我这大嫂根前。所生了个添添孩儿。今经可早十三年光景。我因为这得了添添孩儿。特地盖了一座义学堂。请了一个先生。将这四村上下小的每。都聚会在这学堂里攻书。但是那别个学生背不过的书。俺这添添孩儿。他又早记了也。好一个聪明的孩儿。我心中十分欢喜。大嫂。则是一件。你那兄弟王兽医。他无酒再不到俺家里来。但醉了呵。上门来便寻吵闹。万千的不是。我则是看着你的面皮。大嫂。天色也觉早哩。等孩儿吃些茶饭。着院公送的他学堂里去。〔王兽医上打■〈口弟〉科云〕纔说兄弟。兄弟便至。自从抱的那小的儿来。与了俺姐姐。今经十三年光景也。那小的唤做添添。天生聪明。俺姐夫好不欢喜。往常问我姐夫借一具牛。今年再借牛去走一遭来。到得门首。我自径入。〔做见科云〕姐姐姐夫。有酒将来我吃。〔俞循礼云〕大嫂。兀的不又醉了也。〔王兽医做打倈儿科云〕我打这个小弟子孩儿。〔俞循礼云〕呀。惊了孩儿。大嫂。你那糟头怎生打我孩儿这一下。〔王兽医云〕我把你个忘恩背义的弟子孩儿。〔俞循礼云〕他怎生忘恩负义。你雪堆儿里扶起他来那。〔王兽医云〕十三年前也亏我这么抱。〔俞循礼云〕你抱什么。〔旦做觑科〕〔王兽医云〕姐姐。亏我抱的他这般大。〔俞循礼云〕大嫂。他又醉了。〔王兽医云〕我来别无话说。姐夫每年间借与我一具牛。我今年要问你借牛去耕种来。〔俞循礼云〕我往年间便借牛与你。今年间偏不借与你。〔王兽医云〕住住住。姐夫可要说的明白。往年间怎生借与我。今年怎生不借与我。〔俞循礼云〕我往年间借与你。添添孩儿未成人小哩。如今长成十三岁。也晓的人事。你借我的去。或是倒了我牛只。损了我犁耙。你着谁陪我。你又无儿。你又绝户。〔王兽医云〕谁绝户。〔俞循礼云〕你绝户。〔王兽医云〕偏你不绝户。〔俞循礼云〕添添是我的孩儿。我怎生绝户。〔王兽医云〕谁是你的儿。〔俞循礼云〕添添是我的儿。〔王兽医云〕添添是你的儿。〔俞循礼云〕怎么不是我的儿。〔王兽医云〕我倒不知道添添是你的儿。〔俞循礼云〕你看这糟头。怎么你知道。你说。〔王兽医做觑旦儿科云〕姐姐。添添孩儿是您的儿。〔旦儿做慌科云〕兄弟。看着我的面皮。休要胡说。〔王兽医云〕想着那十三年前也亏我抱。〔俞循礼云〕怎的抱。〔王兽医云〕也亏我这般样抱。〔俞循礼云〕你是他的亲娘舅。你便抱他一抱。打甚么不紧。〔俞循礼做推王兽医科云〕你个精驴禽兽。快出去。再也休上俺门来。兀的不气杀我也。〔王兽医做出门科云〕我出的这门来。姐夫你好狠也。只一具牛不借便罢。骂我做绝户。你便是不绝户的。王兽医也。一不做。二不休。■〈扌弃〉的遶着四村上下。关厢里外。爪寻那十三年前李春梅。我一把手儿。拖将他来道。李春梅。则这个便是。那添添孩儿是你的儿。且看姐夫是你绝户。还是我绝户那。〔下〕〔俞循礼云〕大嫂。这厮又气我这一场也。〔旦儿云〕员外。则是看我些面皮。休和他一般见识。〔俞循礼云〕大嫂。凡百的不是。我则看着你的面上。着院公送孩儿学堂里去来。〔同下〕〔正末抱病二旦扶上科〕〔二旦云〕老的。这都是我的不是了也。你挣者。我不合信着伯娘的言语。将李春梅休了。若是有呵。得一男半女。也省的你这般烦恼。〔正末云〕婆婆。你如今后悔。可是迟了。则被我那两个侄儿。定害杀老夫也呵。〔唱〕
　　【南吕一枝花】这些时典卖了我些南亩田。耗散了中庭麦。我将那少欠钱无心去索。婆婆也这些时都只是盘缠了我自家的财。说着呵不由我感叹伤怀。我如今年纪老无接代。恨不的建一座望子台。我如今空盖着那郁沉沉大厦连甍。天那。几时能勾闹炒炒喧堂戏彩。
　　〔二旦云〕这都是我的不是了也。〔正末唱〕
　　【梁州第七】谁着你便听信着徐卿的那二子。怎么来砍折了王氏三槐。到如今岁寒然后知松柏。那两个蠢蠢之物。伴着伙泛泛之才。每日价贪图花酒。泼使钱财。倒将我劈面抢白。欺负咱软弱囊揣。都不到半年呵早弄的家业全衰。则我那好言语劝着他可更分毫不睬。他道我绝后波他是缘分上合该。这厮他纵心儿放乖。摸着的当了拏着的卖。使了自己少下人债。从今后依前若不改。婆婆也是必着他休上我门来。
　　〔王兽医上云〕姐夫。嗨。你好歹也。我问你借具牛。你借便借。不借便罢。骂我是绝户。白白的受他一场气。这白鹭村韩弘道叔叔家。我少他十锭钞。本利该二十锭。我若今生今世不还了他呵。我那生那世也不如人。我将着这些本利还他去。说话中间可早来到门首也。〔王兽医做见二旦科云〕婶子。唱喏哩。〔二旦云〕兽医哥哥。那里去来。〔王兽医云〕我一径的来。〔正末云〕婆婆。门首甚么人。〔二旦云〕是王兽医。〔正末云〕自家的孩儿。着他过来。〔王兽医见正末科云〕叔叔怎么来。〔正末云〕孩儿也。我病哩。〔王兽医云〕叔叔。您休怪你侄儿。若知道叔叔病呵。您侄儿可早来看叔叔哩。〔正末云〕孩儿。你那里去来。〔王兽医云〕叔叔。你不知道。我问俺姐夫俞循礼。借一具牛。借便借。不借便罢。怎就骂我绝户。〔二旦云〕哥哥。你休那般道。您叔叔正为无儿忧愁思虑。害成病哩。〔王兽医云〕嗨。这老的也缺着半壁儿哩。叔叔。我少你十锭钞。本利该二十锭。您侄儿一径的还叔叔钞来。〔正末云〕孩儿也。别人的钱。不知饶了多少。量你这些。打甚么不紧。婆婆。寻出孩儿那一纸文书来。休说本利。连这文书也还了孩儿。您将这钱钞家中做盘缠去。〔王兽医云〕叔叔。你休斗您孩儿耍。〔正末云〕孩儿也。我不斗你耍。〔王兽医云〕是真个。谢了叔叔婶子。〔背云〕姐夫。你好狠也。这老的他是各白世人。本利该二十锭钞。都不问我要。连文书也与了我。你是我亲姐夫。借一具牛。便不肯借与我。倒骂我做绝户。王兽医也。十三年前将那小的与这老的。可不好来。姐夫你好狠也。〔回云〕叔叔。既不要本利都还了我。待我拏这钞去。买瓶酒来。与叔叔吃几瓯。〔正末云〕孩儿也。不要你买。我家中自有酒。婆婆。你去旋将热酒来。着孩儿吃。〔福童安童上云〕兄弟。俺叔叔染病哩。俺两个将家私都使的无了。问叔叔讨些使用。可不好那。来到门首。径自过去。〔做见科云〕您孩儿一径的来问叔叔要些钱钞。把俺两个使用。〔正末云〕这里有客人哩。〔唱〕
　　【牧羊关】这厮故意的将人吵。入门来便撒赖。他吃的醉沉沉放浪形骸你看他行不动东倒西歪。哎哟。你　他立不定天宽地窄。〔福童云〕叔叔。你无现钱。将那远年近岁欠下的文书。将来与俺两个索去。〔王兽医做口扯文书科〕〔福童云〕你慌做甚么。〔正末唱〕当日那举债钱是咱亲放。今日个要文书做您家财。至如我七十三八十四。〔带云〕哎。贼丑生每也。〔唱〕惯的您来千自由百自在。
　　〔福童云〕叔叔。你便死了。这家私总则是俺两个的。〔正末唱〕
　　【哭皇天】这厮那狠毒心如蜂虿。荒淫心忒分外。堪恨这两个薄劣种。现世的不成才。只古里向咱家咱家取索。也须知俺这三年五载。看看衰迈。还有甚精金响钞。暗暗藏埋。只被你两个泼无徒泼无徒将俺来厮定害。没揣的大惊小恠。便待要生非作歹。
　　〔云〕婆婆。家中有两箱柜文书。休开那锁。钥。都与我抬将出来。〔二旦着人抬出科〕〔正末唱〕
　　【乌夜啼】也不索将的去堂前晒。也不索检视的明白。〔云〕小的每将些草来盖在柜上。再掌个灯来者。〔唱〕只一把火都烧做了纸灰来。〔带云〕烧了烧了。〔唱〕请两个早离厅阶。自去安排。我待学刘员外仗义散家财。我待学庞居士放做了来生债。把我这宿世缘交天界。〔带云〕烧了烧了。〔唱〕不强如焚钱烈楮。灭罪消灾。
　　〔云〕你看文书也烧了。钱钞也无了。快去快去。〔福童云〕他不肯与俺钱钞。俺两个家去了罢。〔下〕〔王兽医云〕叔叔。这两个是你甚么人。〔正末云〕这两个是我的侄儿。〔王兽医云〕叔叔。您侄儿不恠你。倒则恠婶子。〔正末云〕你为甚么恠他。〔王兽医云〕婶子。你若肯替俺叔叔娶一个近身扶侍。得一男半女。不强如受这两个侄儿的气。〔正末云〕孩儿也曾有来。〔王兽医云〕可那里去了。〔正末云〕我说与你听咱。〔唱〕
　　【贺新郎】我当年娶了个女裙钗。〔王兽医云〕他和婶子说的着么。〔正末唱〕为他每话不相投。因此上遣他在门外。〔王兽医云〕他去了多少时节。〔正末唱〕经今早过了十三载。〔王兽医云〕这人敢还有么。〔正末唱〕他可便一去了呵石沉大海。〔王兽医云〕叔叔。你打与我个模状儿。〔正末唱〕则他生的短矮也那蠢坌身材。〔王兽医云〕多大年纪也。〔正末唱〕他年庚有三十岁。〔王兽医云〕曾拐带了些甚么。〔正末唱〕止不过腹怀着半年胎。〔王兽医云〕曾着人打听来么。〔正末唱〕这其间知道和尚在也那钵盂在。〔王兽医云〕他小名儿唤做甚么。〔正末唱〕每日家问春梅无信息。〔王兽医云〕这人敢有哩。〔正末唱〕哎。他也恰便似赵杲送曾哀。
　　〔王兽医做打呵欠科〕〔正末云〕哥。你莫不在那里见李春梅来。〔王兽医云〕没有见。我打了个呵欠。〔正末云〕将酒来与哥吃。〔王兽医云〕婶子。我要湿湿去。〔二旦云〕你看这厮波。〔王兽医云〕我出的这门来。〔做溺尿科云〕姐夫嗨。你好狠也。添添孩儿。有了主也。我过去说了。可是你绝户我绝户。〔做过去见旦科云〕婶子。您侄儿湿湿湿了也。〔二旦云〕你看这厮波。〔王兽医云〕叔叔。我与婶子一个娃娃。〔正末云〕敢是醉了也。〔王兽医云〕我醉了。酒在肚里。事在心头。听的你把那十三年前的事说起来。我怕不与婶子一个娃娃。〔正末云〕婆婆。他说那十三年前的话。我有些耳背。你听者。〔王兽医云〕叔叔。我十三年前。去那四村上下看几个头口儿。那老的每便道。王兽医。天色晚了也。你休家去。兀那前面二十里巡铺上有鬼。我便道。我是人。可怎么倒怕鬼。到的二十里巡铺上。则听的那里面噎噎的啼哭。我道。咦。敢真个有鬼么。我拏起这捩鼻木来。喝了一声道。甚么人。他便道。我是个叫化的。我便道。你是男子也是妇人。他便道。我是妇人。在这里养娃娃哩。〔正末云〕哥。可得了个儿也是女。〔王兽医云〕没产房。我不曾进去。〔正末云〕将酒来与哥吃。〔王兽医云〕我问他得了个儿也是女。他便道。得了个小厮儿。我便道。你不与了人怎么。他便道。我便与人谁要。我便道。将来我要。我与了他些碎银两。他便与了我。我问他甚的名姓。多大年纪。他道姓李。叫做春梅。年纪三十岁。我将那孩儿抱到家中。与了俺姐夫新庄店俞循礼为儿。长成一十三岁。每日上学。打您门前经过。小名唤做添添。便是你的儿。〔正末做咬王兽医手科云〕哥也。你不说谎。是真个么。〔王兽医云〕呀。咬你的指头波。〔正末唱〕
　　【骂玉郎】听说罢我便有九分来不快早十分也得快。〔王兽医云〕老的。你两口儿欢喜咱。〔正末唱〕不由我春满眼。喜盈腮。抵多少东风飘荡垂杨陌。〔王兽医云〕老的。你可有了后代儿孙也。〔正末唱〕一片心想后代。〔王兽医云〕我则是报答你仗义疎财的恩。〔正末唱〕三不知逢着贵客。〔王兽医云〕叔叔。也是天意。〔正末唱〕我两只手忙加额。
　　〔王兽医云〕也是你苦尽甘来。〔正末唱〕
　　【感皇恩】天那这的是苦尽甘来。〔王兽医云〕你命里有。则是有。命里无。则是无。〔正末唱〕畅好是命也时哉。〔王兽医云〕若不是我说。你怎么知道。〔正末唱〕你个知心友泄天机。俺那青春子从天降。这个白头叟听天的那差。婆婆也你把那鸡儿快宰。好酒频酾。〔王兽医云〕酒勾了。吃不的了也。〔正末云〕将酒来。〔唱〕与足下相庆贺。同喜悦。放愁怀。
　　【采茶歌】则我这个老奴才。若认了那小婴孩。〔王兽医云〕老的。一似枯树又逢春也。〔正末唱〕哥也我就似枯树上再花开。则道那一去了的孩儿在青霄外。谁承望洛阳的花酒一时来。
　　〔正末云〕小的每。鞁两匹全副鞍马来者。〔王兽医云〕则鞁一匹马罢。我和婶子迭骑着。〔正末云〕你看这厮波。你着俺子母每团圆呵也在你。不着俺子母每团圆呵也在你。〔做跪科〕〔王兽医云〕叔叔请起。只当抢了脸。〔正末云〕哥。你着俺父子团圆呵。我去那城中。请一个巧笔丹青的画匠。我把哥这个形像画将来。着俺子子孙孙。辈辈儿供养着哥。也不多哩。〔王兽医云〕叔叔。便有那巧笔丹青。也画不出我这个丑嘴脸来。〔正末云〕哥。在意者。〔唱〕
　　【黄钟尾】我则要你抱麟儿撞开孩子连环寨。婆婆也我则要你引莺雏飞出韩侯那一座大会垓。想自家年老惫。忧念的我这须鬓白。则我这孤独的身也可哀。〔云〕哥。你和婆婆先去。〔王兽医云〕叔叔。我知道。〔正末唱〕我这里把这恩养钱我可也便■〈百刂〉划。〔带云〕我虽无现在的。〔唱〕我这里或是典或是卖。尽着他言。由着他责。你则似那水也似流。风也似摆。使不着你糕也似团。婆婆也我则要你谜也似猜。哥不须我叮咛的向你行说一派。〔带云〕可到那里呵。〔唱〕用着你那巧言波令色。〔二旦云〕老的也。我知过了也。〔正末唱〕婆婆也则要你知过而必改。〔云〕我到那里一头的见了我那孩儿。两只手抱的牢者。〔唱〕哎。你可便休道是拾得一个孩儿落得价摔。〔同下〕
　　〔音释〕
　　■〈孑免〉音免　鞁音备　捩音利　溺奴吊切　音债　麦音卖　索筛上声　甍音萌　柏音摆　伙罗上声　白巴埋切　揣平声　窄斋上声　虿斋去声　矮哀上声　蠢春上声　坌盆去声　杲音稿　噎与咽同　陌音卖　客揩上声　额鞋去声　酾音筛　垓音该　惫音败　■〈百刂〉音摆　划胡乖切　责斋上声　谜迷去声　色筛上声　摔升摆切
　　第三折
　　〔倈儿上云〕我是那俞循礼的孩儿。下学来家里吃饭去。怎么不见养爷来接我。〔王兽医上云〕自家王兽医的便是。姐夫。你好狠也。骂我做绝户。如今添添孩儿。有了主也。他原来是韩弘道的孩儿。我如今与添添孩儿说知了。姐夫。看你绝户。是我绝户。〔做见科倈儿做唱喏科云〕舅舅。你那里去来。〔王兽医云〕添添孩儿。我问你咱。你是谁的孩儿。〔倈儿云〕我是俞循礼的孩儿。〔王兽医云〕你不是俞循礼的孩儿。是白鹭村韩弘道的孩儿。你休家去。你的父亲乘着鞍马。便来看你也。〔下〕〔倈儿做哭云〕元来我是韩家的儿。我且不家去。则在这里。看有甚么人来。〔正末扮院公上云〕自家是俞循礼家中的个院公。如今着我接添添小哥去。这里也无人。添添小哥。不是俞循礼养的。是王兽医抱将来的。则我知道。别人都不知道。这添添小哥。今年十三岁。天生的甚是聪明。父亲欢喜死他。却那里知道这就里也。小哥上学去了。我如今接着他去者。〔唱〕
　　【商调集贤宾】则俺那小哥哥从幼儿便有志节。端的那顽劣处并无些。敢则是天生的聪俊。待改家门气象儿全别。写字儿写得来端方。对句儿比别人对的来真切。可久以后广寒宫里必将丹桂折。雷发声便动春蛰。则我看承他似堂上亲。把他来夸奬的就做了世间绝。
　　〔云〕小哥。老汉背的你到家中吃饭去波。〔倈儿做使性不言语科〕〔正末唱〕
　　【金菊香】我则见他自推自跌自伤嗟。哎。哥也你那般抹泪揉眵可是因甚也。我问道时无话说。哎。这桩事我敢猜者。哥也多应是师父行吃了些亏折。
　　〔倈儿云〕养爷。我不是俞循礼的儿。我是韩弘道的儿哩。〔正末云〕谁这般说来。〔倈儿云〕王兽医舅舅说来。〔正末云〕王兽医。哎。你送了人也呵。〔唱〕
　　【梧叶儿】我听说罢着我醒如醉。可便諕的我来心似呆。〔云〕哥。你不知道王兽医是个不良的人。他问你父亲借具牛。你父亲不曾借与他。他记这些寃雠。阻隔您这父子的情也。〔唱〕我急慌里着些闲散话儿遮。〔带云〕王兽医哎。〔唱〕他是个不覩事的乔男女。你便横枝儿待犯些口舌。那厮敢平地下锹撅。〔带云〕哎。哥也。则你休听他这酒魔的汉呵。〔唱〕一谜里便胡诌乱说。
　　〔二旦同王兽医上〕〔二旦云〕这个是俺的孩儿也。〔正末云〕是谁的孩儿。〔二旦云〕是俺的孩儿。〔正末云〕是您家的孩儿。您倒省气力也。〔唱〕
　　【后庭花】你常好是要便宜的小大姐。〔二旦云〕元是我家的儿。〔正末云〕噤声。〔唱〕你这言语也瞒不过我个老养爷。〔二旦云〕着孩儿认了姓。频频的来往。〔正末云〕你道什么哩。〔二旦云〕认了姓频来往。〔正末唱〕你道是教孩儿认了姓频来往。〔云〕这等话。谁说来。〔二旦云〕是韩弘道说来。〔正末唱〕哎。那老子识时务也便为俊杰。听说罢这周折。不由我不喉堵也那气噎。〔云〕小哥。你今待要如何。〔倈儿云〕我■〈扌弃〉的百年时入墓穴。两下里驾舆车。〔正末云〕哎哟。痛杀我也。〔唱〕则他这小孩儿家发话别。便大人也不会您样说。他道是百年时入墓穴。两下里驾舆车。
　　【青哥儿】急的我两头儿无能无能计设。俺姐姐虽不曾道怀躭怀躭十月。哥也那恩养你处何曾道倦怠了些。我常记的旧年时节。你身子儿薄怯。发着潮热。他将那锦绷儿绣藉。盖覆的个重迭。但有些儿焦■〈忄敝〉。便解下摇车。乳哺的宁贴。恰得个休歇。俺姐姐真守到画眉窗外月儿斜。〔带云〕这也。则为你呵。〔唱〕伴孤灯熬长夜。
　　〔二旦同王兽医做拖倈儿科〕〔正末唱〕
　　【柳叶儿】哎。哥也除你外别无甚枝叶。争忍道义断恩绝便则道肠里出来肠里热。怎生把俺来全不借。你諕的波小爹爹。你今番去了再几时来也。
　　〔二旦同倈儿下〕〔正末拖住王兽医云〕庄院里小的每。唤俺哥哥姐姐来。〔俞循礼同旦儿上云〕做什么哩。〔正末云〕有人家夺将小哥去了也。〔俞循礼云〕谁这般说来。〔正末云〕你则问王兽医。〔俞循礼云〕王兽医。添添孩儿怎么着人夺将去。〔王兽医云〕是韩弘道的儿。他夺的去了也。〔俞循礼云〕是真个。兀的不气杀我也。〔俞循礼同旦儿做倒正末扭住王兽医科〕〔王兽医云〕你撒了手。不似你这个两头白面搬唇递舌的歹弟子孩儿。〔下〕〔正末做惊科云〕呀呀呀。哥哥精细者。添添小哥来了也。姐姐精细者。添添小哥来了也。〔唱〕
　　【油葫芦】呀。可这壁厢便气杀他娘。〔云〕哥哥精细者。添添小哥来了也。姐姐精细者。添添小哥来了也。〔唱〕那壁厢冲倒他爷。哎哟。慌的我来战笃速这手儿可怎生抬揲。〔带云〕哥哥省烦恼。〔唱〕俺正是容易得来。你今日容易舍。也是咱前生的冤业。劝哥哥姐姐莫痴呆。
　　〔俞循礼做哭科云〕大嫂。别人家的儿。着他夺将去了。可不气杀我也。〔正末云〕哥哥。咱家去来。〔唱〕
　　【浪里来煞】这施恩不在年纪老。哎。扭打不必性儿劣。〔带云〕王兽医。你好狠也呵。〔唱〕把俺这连枝树可怎么一时截。若是咱不烦恼则除心似铁。非干俺便忒着那疼热。大刚咱这人生最苦是离别。〔同下〕
　　〔音释〕
　　节音姐　别邦爷切　切音且　折音者　蛰张蛇切　绝庄靴切　揉音柔　眵音蚩　也平声　说书者切　者平声　呆音爷　舌绳遮切　锹粗消切　撅渠靴切　诌音邹　杰其耶切　折音者　噎衣者切　别皮也切　穴希耶切　设商者切　月鱼夜切　怯丘也切　热仁蔗切　绷音崩　迭音爹　■〈忄敝〉邦也切　贴汤也切　歇希也切　叶音夜　揲音爹　业音夜　劣闾夜切　截藏斜切　铁汤也切
　　第四折
　　〔俞循礼同旦儿上云〕大嫂。你整整的瞒了我十三年光景。我早知道这添添不是我的儿。我也不抬举他这十三年也。〔王兽医上云〕嗨。俺姐夫敢有些儿怪我。来到门首。我自过去。见俺姐夫去。姐夫。〔俞循礼云〕舅子。你好狠也。你怎生下的。〔王兽医云〕不干我事。〔俞循礼云〕可是谁说来那。〔王兽医云〕都是那酒说出来了也。〔俞循礼云〕你少吃一锺波。罢罢罢。既是他家的。落的着他将去了。我若今生今世。昧了人家子嗣。我便死呵。到那生那世。越折罚的我重。舅子也。你将这八句诗送与孩儿。他是个聪明的。若见了诗。他必然来看我。若是来的早。便能勾见我的面。若来的迟了。我那里得活的人也。〔做递诗科云〕舅子。你那未说之时。俺也恩不断。被你说破之时。俺就断了恩。大嫂也。俺有日百年身死后。天那。知他谁是拖麻拽布人。〔做哭科云〕添添孩儿。则被你痛杀我也。〔同下〕〔王兽医云〕我将着这诗送到韩弘道家。与添添孩儿看。走一遭去来。〔下〕〔正末韩弘道同二旦倈儿上〕〔正末云〕谁想有今日也呵。孩儿也。你叫我一声爹爹。〔倈儿做叫科云〕爹爹。〔正末云〕兀的不喜欢杀老夫也呵。〔唱〕
　　【双调新水令】则俺这眼前花风雨夜来时。投至俺得相逢非同造次。有如那枯竹上生嫩笋。老树上长新枝。仔细寻思。这也非人力乃是天赐。
　　〔王兽医上做见正末科云〕叔叔你欢喜么。〔正末云〕可知欢喜哩。〔王兽医云〕你怕不欢喜。这早晚烦恼杀俺那姐姐姐夫也。俺姐夫将的八句诗与你孩儿看者。〔倈儿做念诗科云〕璧玉连枝取次分。铁人无泪也消魂。愁云聚此新庄店。喜气生他白鹭村。画阁有谁知冷暖。高堂无客问晨昏。梦回不覩亲儿面。斜月微明独倚门。〔词云〕我看罢也雨泪千行。不由我刀搅心肠。认了你个生身父母。俺牵羊担酒却拜谢俺俺那养育爷娘。〔王兽医云〕叔叔。你牵羊担酒。直至俺姐夫门上认亲。走一遭去来。〔正末云〕哥哥说的是。俺领着孩儿认亲去来。〔同下〕〔俞循礼同旦儿上云〕这早晚怎生不见王兽医来。〔正末同倈儿二旦上〕〔正末云〕来到了也。〔做见俞循礼拜科云〕多蒙亲家养育之恩。老夫今日同孩儿特来拜谢也。〔做把盏科〕〔唱〕
　　【沽美酒】高高的捧着玉巵。伏伏的跪在阶址。愿亲家满饮香醪你便且莫辞。〔俞循礼云〕您便是有儿的。〔正末唱〕哎哟。你再休■〈口店〉唇波挂齿。现放着一个正名师。
　　【太平令】莫怪他泥中隐刺。〔俞循礼云〕俺是绝户的。〔正末唱〕他又不曾道节外生枝。也不索丁一卯二。〔俞循礼云〕都是王兽医来。〔正末唱〕且休问什么张三波李四。咱两个老儿。到死时。令这个小厮。我着他两下里居丧拜祀。
　　〔王兽医同李春梅上〕〔王兽医云〕我寻得李春梅来了也。〔正末云〕谁是李春梅。〔春梅云〕则我便是李春梅。〔正末唱〕
　　【七弟兄】听说了姓儿。和这小字。不由我就不喜孜孜。这一场好事从天至。莫不是夏蝉高噪绿杨枝。险些儿西风了却黄花事。
　　【梅花酒】我觑了这女艳姿。如此般蠢坌身子。粗奘腰肢。却生的这般俊秀的孩儿。敢则是鸦窝里出凤凰，粪堆上产灵芝。这言语信有之。想天公果无私。将人心暗窥视。没揣的对付雄雌。酩子里接上连枝。
　　〔带云〕春梅也。这一场呵。〔唱〕
　　【收江南】呀。抵多少断肠人寄断肠词。今日个弄璋人说与弄璋的诗。都是那老天不绝俺宗支。这一家儿恰似。恰似旱苗甘雨得来时。
　　〔俞循礼云〕住住住。大嫂。闲话休题。添添孩儿便是他的。我问你。那十三年前。你可添了个甚么来。〔旦儿云〕我得了个女儿。〔俞循礼云〕如今可在那里。〔旦儿云〕与俺兄弟王兽医也。〔俞循礼云〕王兽医。好呵。你可将我那女儿来波。〔王兽医云〕好好好。一场恶怨。都打在我身上。我十三年前在那四村上下二十里巡铺。抱得李春梅的儿子。换了姐姐的女儿回去。我浑家又有乳食。抬举的一十三岁。叫做桂花。便是你的女儿。姐姐你也依着我者。将桂花女儿。与俺叔叔家做了个媳妇。添添儿与俺姐夫做个女壻。你两家做那世世割不断的亲戚。百年之后着这两口儿浇茶奠酒。坟前拜扫舆后拖麻。可怜见我无主意老糟头。身死之后。将这把绝户的骨头。葬在坟外墙下。到那冬年节下。月一十五。瀽不了的凉浆冷饭。去我那绝户的骨头上。浇奠一两盏。便是报答老糟头一般。〔诗云〕莫怪区区巧舌头。两家不要记冤雠。今朝儿女重完聚。姐夫哎。何不当初借我那耕牛〔俞循礼云〕这厮也说的有理。天下喜事无过子妇团圆。杀羊打酒。做一个庆喜的筵席。〔正末唱〕
　　【尾声】甫能认的孩儿至。又得个媳妇儿完成喜事。尽着我瓦盆边饮白酒尽余生。画堂中戏斑衣快活个死。
　　〔音释〕
　　造音糙　搅音皎　■〈口店〉店平声　奘庄去声　酩音茗　舆御平声
　　题目　白鹭村夫妻双拆散　
　　正名　翠红乡儿女两团圆
　　翠红乡儿女两团圆杂剧终

《元曲选》　临江驿潇湘秋夜雨杂剧　（明）臧晋叔 编
　　临江驿潇湘秋夜雨杂剧　　（元）杨显之 撰
　　●临江驿潇湘秋夜雨杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　淮河渡波浪石尤风　正名　临江驿潇湘秋夜雨 
　　楔子
　　〔末扮张天觉同正旦翠鸾领兴儿上诗云〕一片心悬家国恨。两条眉锁庙廊谋。总为浮云能蔽日。长安不见使人愁。老夫姓张名商英。字天觉叨中甲第以来累蒙擢用。谢圣恩可怜。官拜谏议大夫之职。为因高俅杨戬童贯蔡京苦害黎庶。老夫秉姓忠直。累谏不从。圣人着老夫江州歇马。我夫人不幸早年亡过。止留下一个女孩儿。小字翠鸾。长年一十八岁。未曾许聘他人。老夫自离了朝门。一路辛苦。到此淮河渡也。限次紧急。兴儿。与我唤将排岸司来者。〔兴儿云〕理会的。〔凈扮排岸司上诗云〕腿上无毛嘴有髭。星驰电走不违时。沿河两岸长巡哨。以此加为排岸司。小官排岸司的便是。驿亭中大人呼唤。不知有甚事。须索走一遭去。老叔报复去。道有排岸司来了也。〔兴儿报科〕〔张天觉云〕着他过来。〔兴儿云〕着过去。〔做见科〕〔凈云〕大人唤排岸司有何分付。〔张天觉云〕排岸司。老夫奉圣人的命。将着家小前往江州歇马。限次紧急。你不预备下船只。可不误了我的期限。好打。则今日我就要开船也。〔凈云〕大人这淮河神灵。比别处神灵不同。祭礼要三牲。金银钱纸烧了神符。若欢喜方可开船。若不欢喜狂风乱起。浪滚波翻。那一个敢开。请问大人。不知可曾祭过神道不曾。〔正旦云〕这等。爹爹与他些钱钞。早些安排祭礼去。〔张天觉云〕孩儿。你不知。老夫是国家正臣。他是国家正神。何必要什么祭礼。岂不闻非其鬼而祭之。谄也。〔诗云〕宋国非强楚。清淮异汨罗。全凭忠信在。一任起风波。排岸司。快与我开了船者。〔凈云〕船便开。倘若有些不测。只不要抱怨我。〔做开船科〕〔兴儿云〕呀。风浪起了。怎么好。怎么好。水渰了船也。救人救人。〔张天觉下〕〔凈救正旦科云〕我救了这小姐也。再救那大人去。〔下〕〔正旦云〕翠鸾好险也。爹爹好苦也。这淮河里翻了船。多亏排岸司救了我的性命。尚不知我的爹爹生死若何。排岸司打捞去了。单留妾身在此。可怎了也。〔外扮孛老上见正旦科云〕兀那女子。你是何方人氏。姓甚名谁。你说与我听咱。〔正旦云〕妾身乃张天觉的女孩儿。小字翠鸾。长年一十八岁。因爹爹往江州歇马。来到这淮河渡。不听排岸司言语。不曾祭祀。开到中流。果然风浪陡作。翻了船。若不是排岸司救了我呵。那得这性命来。〔孛老云〕看这女子。也不是受贫的人。他乃官宦之家。我陪你在此等一等。若是你那做官的尚在。我送你去还他便了。〔正旦云〕怎么等了许久。那排岸司还不见来。我身上一来禁不过这湿衣服。二来天色渐晚。爹爹又不知下落。天阿。兀的不害杀我也。〔孛老云〕姐姐。我是这淮河边打渔的。叫做崔文远。家里离此不远。姐姐。你若肯与我做个义女儿。且在我家中住下。等日后寻见你那做官的。我着你子父每再得团圆。你意下如何。〔正旦云〕那壁老的若不弃嫌呵。我情愿与你做个女儿。〔孛老云〕既是这等。你就跟我家中去来。〔正旦云〕这些时不知我那爹爹在那里也呵。〔唱〕
　　【仙吕端正好】我恰纔沉没这急流中。挣的到河滩上。只看我这湿渌渌上下衣裳。若不是渔翁肯把咱恩养。〔带云〕天那。〔唱〕这泼性命休承望。〔同下〕
　　〔音释〕
　　戬音剪　汨音密
　　第一折
　　〔张天觉领兴儿上诗云〕船过淮河渡。心忙去路催。岂知风浪起。搅下一天悲。老夫张天觉是也。不听排岸司之言。到于中流。翻了船只。我那翠鸾女孩儿。不知去向。我欲待亲自去寻来。限次又紧。着老夫左右两难。如何是好。如今沿途留下告示。如有收留小女翠鸾者。赏他花银十两。待到了江州。再遣人慢慢跟寻。又作道理。我那翠鸾孩儿。则被你痛杀我也。〔下〕〔孛老上云〕欢来不似今朝。喜来那逢今日。老汉崔文远的便是。自从探俺兄弟回来。见一个女孩儿。乃是张天觉大人的小姐。他父亲往江州歇马去。来到这淮河渡。不信排岸司之言。不曾祭献神道。便开了船。到这半途中。刮起大风。涌起波浪。将这船掀翻了。今他父亲不知所在。这个女孩儿也是有缘。我认他做了个义女。他自到我家来。倒也亲热。一家无二。每日前后照顾。再不嫌贫弃贱。也是老汉阴功所积。今日不出去打渔。在家中闲坐。看有甚么人来。〔冲末扮崔甸士上诗云〕黄卷青灯一腐儒。九经三史腹中居。他年金榜题名后。方信男儿要读书。小生姓崔名通字甸士。祖居河南人氏。幼习儒业。颇看诗书。受十年苦苦孜孜。博一任欢欢喜喜。小生如今上朝取应去。到此淮河渡。这里有个崔文远。他是俺爹爹的亲兄。顺便须探望他去。这就是伯父门首。待我叫一声。门里有人么。〔孛老云〕是谁唤门。我开了这门。〔问科云〕是那个。〔崔甸士云〕小侄是崔甸士。因上朝取应去。特来拜辞伯父。〔孛老云〕孩儿。请家里来。你父亲安康么。〔崔甸士云〕托赖伯父安康哩。〔孛老云〕你休便要去。且在我家里住几日。〔崔甸士云〕多谢伯父。〔孛老云〕你曾娶妻来么。〔崔甸士云〕上告伯父。古人有云。先功名而后妻室。小侄还不曾娶妻哩。〔孛老云〕我想这崔甸士是个有文才的。久已后必然为官。我有心将翠鸾孩儿聘与他为妻。末知他意下如何。待我唤他出来。和我侄儿厮见。我自有个主意。翠鸾孩儿。你出来。〔正旦上云〕妾身翠鸾的便是。自从与父亲相别。并无音信。多亏了这崔老的认我做义女儿。他将我似亲女一般看待。我在这里怕不打紧。知我那爹爹在于何处也呵。〔唱〕
　　【仙吕点绛唇】举目生愁。父亲别后难根究。这一片悠悠。可也还留得残生否。
　　【混江龙】若不是渔翁搭救。险些儿趁一江春水向东流。我如今偷挨岁月。爹爹呵知他在何处沉浮。则我这一寸心怀千古恨。两条眉锁十分忧。多谢的那老父恩临厚。不将我似世人看待。直做个亲女收留。
　　〔做见科云〕父亲呼唤翠鸾。有何分付。〔孛老云〕孩儿。我有个侄儿唤做崔甸士。他为进取功名去。路打我门首经过。来拜别我。你如今过去。与他相见咱。〔正旦云〕理会的。〔孛老云〕侄儿不知。我近新认了个义女儿。叫做翠鸾。特特唤他出来。与你相见一面。你也好前后出入行走。〔崔甸士云〕伯父请过妹子来。小生与他相见咱。〔孛老云〕翠鸾孩儿。你过来把体面与哥哥相见者。〔正旦做见科云〕哥哥万福。〔崔甸士云〕一个好女子也。〔正旦唱〕
　　【油葫芦】则见他抄定攀蟾折桂手。〔崔甸士云〕妹子。恕生面少拜识。〔正旦唱〕待趋前还褪后。我则索慌忙施礼半含羞。〔崔甸士云〕妹子。小生有缘得此一见。〔正旦唱〕则见他身儿俊俏厖儿秀。〔崔甸士云〕妹子。小生此后又不知何时重会哩。〔正旦唱〕则见他性儿温润情儿厚。且休夸潘安貌欠十分。子建才非八斗。单只是白凉衫稳缀着鸳鸯扣。上下无半点儿不风流。
　　〔崔甸士云〕妹子。小生一来探望伯父。二来便辞别应举去也。〔正旦唱〕
　　【天下乐】则愿的早夺词场第一筹。文优福亦优。宴琼林是你男儿得志秋。标题的名姓又香。打扮的体态又■〈亻刍〉。准备着插宫花饮御酒。
　　〔孛老云〕老夫偌大年纪。别无一人。止有这个女孩儿。未曾招嫁。我想侄儿聪明俊俏。有心待将这女孩儿与我侄儿为妻。我试问他咱。甸士。你曾娶妻来么。〔崔甸士云〕小生并未娶妻。伯父只管问我怎的。〔孛老云〕老夫偌大年纪。止有这个女孩儿。我见你堂堂人物。聪慧风流。久已后必然为官。我要招你为壻。久后送老汉入土。也有些光彩。甸士。便好道淑女可配君子。你心下如何。〔崔甸士云〕谨依尊命。多谢了伯父。〔正旦云〕父亲救得我性命勾了。又要替我成就这亲事怎的。〔唱〕
　　【醉中天】纔救出淮河口。又送上楚峯头。〔做背哭科云〕俺那父亲呵。〔唱〕生死茫茫未可求。怎便待通媒媾。〔孛老云〕我儿。你怎么不答应我一句儿。姻缘姻缘。事非偶然。我也须不悞了你。〔正旦唱〕虽然道姻缘不偶。我可一言难就。有多少雨泣云愁。
　　〔孛老云〕我儿。这个是喜事。怎么倒哭起来。快不要这等。我看的那侄儿满腹文章。一定是做官的。故此将你许配了他。常言道女大不中留。你见那家女孩儿养老在家里的。你只依着我。就今日两边行一个礼。承认了罢。〔正旦唱〕
　　【金盏儿】元来他敬儒流。意绸缪。可甚么是非只为多开口。倒道我女大不中留。他分明亲许出。着我怎抬头。虽然俺心下有。我须是脸儿羞。
　　〔孛老扯旦末行礼科云〕则今日好日辰。成合了这门亲事。侄儿。你与我便上朝求官应举去。得一官半职。回来改换家门。则是休忘了我的恩念。〔正旦云〕多谢父亲。则怕崔秀才此一去。久后负了人也。〔崔甸士云〕小生若负了你呵。天不盖。地不载。日月不照临。〔正旦云〕秀才也。你去则去。频频的稍个书信回来。〔崔甸士云〕小生知道。你放心者。〔正旦唱〕
　　【赚煞】则他这胸臆卷江淮。宝剑辉星斗。是俺那父亲匹配下鸾交凤友。想着你千里关山独自个走。则今宵有梦难投。你若到至公楼。占了鳌头。则怕你金榜无名誓不休。莫便要心不应口。早做了背亲忘旧。〔带云〕崔秀才也。〔唱〕休着我倚柴门凝望断不归舟。〔下〕
　　〔崔甸士云〕则今日辞别了伯父。便索长行也。〔做拜别科〕〔孛老云〕侄儿。则愿你早早成名。带挈我翠鸾孩儿做个夫人县君也。〔诗云〕成就良姻顷刻间。明春专望锦衣还。〔崔甸士诗云〕嫦娥自是贪年少。何怕蟾宫不许攀。〔同下〕
　　〔音释〕
　　褪吞去声　厖音忙　■〈亻刍〉音邹　占去声
　　第二折
　　〔净扮试官领张千上诗云〕皆言桃李属春官。偏我门墙另一般。何必文章出人上。单要金银满秤盘小官姓赵名钱。有一班好事的就与我起个表德。唤做孙李。今年轮着我家掌管主司考卷。我清耿耿不受民钱。干剥剥只要生钞。目下有一举子。姓崔名通字甸士。撺过卷子。拟他第一。只是我还未曾覆试。左右。与我唤将崔秀才来者。〔崔甸士上云〕小生崔通。撺过卷子。今场贡主呼唤。须索走一遭去。〔张千报科云〕报大人得知。崔秀才到了也。〔试官云〕着他过来。〔张千云〕着过去。〔做见科〕〔崔甸士云〕大人呼唤小生。不知为何。〔试官云〕你虽然撺过卷子。未曾覆试你你识字么。〔崔甸士云〕我做秀才。怎么不识字。大人。那个鱼儿不会识水。〔试官云〕那个秀才祭丁处不会抢馒头吃。我如今写个字你识。东头下笔西头落。是个甚么字。〔崔甸士云〕是个一字。〔试官云〕好不枉了中头名状元。识这等难字。我再问你会联诗么。〔崔甸士云〕联得。〔试官云〕河里一只船。岸上八个拽。你联将来。〔崔甸士云〕若还断了弹。八个都吃跌。〔试官云〕好好。待我再试一首。一个大青碗。盛的饭又满。〔崔甸士云〕相公吃一顿。清晨饱到晚。〔试官云〕好秀才。好秀才。看了他这等文章。还做我的师父哩。张千。你问这秀才有婚无婚。〔张千云〕相公问你。有婚无婚。〔崔甸士云〕有婚是怎生。无婚是怎生。〔张千云〕相公他问有婚是怎生。无婚是怎生。〔试官云〕若有婚。着他秦川做知县去。若无婚。我家中有一百八岁小姐与他为妻。〔张千云〕敢是一十八岁。〔试官云〕是一十八岁。〔张千云〕秀才。俺相公说你若有婚。着你秦川做知县去。若无婚。有一小姐招你为婿。〔崔甸士云〕住者。等我寻思波。〔背云〕我伯父家那个女子。又不是亲养的。知他那里讨来的。我要他做甚么。能可瞒昧神祇。不可坐失机会。〔回云〕小生实未娶妻。〔试官云〕既然无妻。我招你做女婿。张千。着梅香在那灶窝里拖出小姐来。〔张千云〕理会的。〔搽旦上诗云〕今朝喜鹊噪。定是姻缘到。随他走个乞儿来。我也只是呵呵笑。妾身是今场贡官的女孩儿。父亲呼唤。须索见去。〔做见科云〕父亲。唤你孩儿为着何事。〔试官云〕唤你来别无他事。我与你招一个女婿。〔搽旦云〕招了几个。〔试官云〕只招了一个。你看一看。好女婿么。〔崔甸士云〕好媳妇。〔试官云〕好丈人么。〔崔甸士云〕好丈人。〔试官觑张千科云〕好丈母么。〔张千云〕不敢。〔试官云〕崔甸士。我今日除你秦川县令。和我女儿一同赴任去。我有一个小曲儿唤做醉太平。我唱来与你送行者。〔唱〕
　　【醉太平】只为你人材是整齐。将经史温习。联诗猜字尽都知。因此上将女孩儿配你。这幞头呵除下来与你戴只。〔做除幞头科〕这罗襕呵脱下来与你穿只。〔做脱罗襕科〕弄的来身儿上精赤条条的。〔云〕张千。跟着我来。〔唱〕我去那堂子里把个澡洗。〔下〕
　　〔崔甸士云〕小姐。我与你则今日收拾了行程。便索赴任走一遭去。〔诗云〕拜辞他桃李门墙。趱行程水远山长。〔搽旦诗云〕不须办幞头袍笏。便好去幺喝撺箱。〔同下〕〔正旦上云〕妾身翠鸾的便是。自从崔老的认我做义女儿。他有个侄儿是崔甸士。就将我与他侄儿为妻。他侄儿上朝取应去了。可早三年光景。说他得了秦川县令。他也不来取我。如今奉崔老的言语。着我收拾盘缠。直至秦川寻崔甸士走一遭去。他也少不的要看侄儿。就随后来看我。〔叹科〕嗨。我想这秀才们好是负心也呵。〔唱〕
　　【南吕一枝花】不甫能蟾宫折桂枝。金阙蒙宣赐。则道是洞房花烛夜。金榜可兀的挂名时。我为你撇吊了家私。远远的寻途次。恨不能五六瑞安个堠子。我看了些洒红尘秋雨的这丝丝。更和这透罗衣金风飋飋。
　　【梁州】我则见舞旋旋飘空的这败叶。恰便似红溜溜血染胭脂。冷飕飕西风了却黄花事。看了些林梢掩映。山势参差。走的我口干舌苦。眼晕头疵。我可也把不住抹泪揉眵。行不上软弱腰肢。我我我款款的兜定这鞋儿。是是是慢慢的按下这笠儿。呀呀呀我可便轻轻的拽起这裙儿。我想起亏心的那厮。你为官消不得人伏侍。你忙杀呵写不得那半张纸。我也须有个日头儿见你时。好着我仔细寻思。
　　〔云〕可早来到秦川县了也。我问人咱。〔做向古门问科云〕敢问哥哥。那里是崔甸土的私宅。〔内云〕则前面那个八字墙门便是。〔正旦云〕哥哥。我寄着这包袱儿在这里。我认了亲眷呵便来取也。〔内云〕放在这里不妨事。你自去。〔正旦云〕门上有人么。你报复去。道有夫人在于门首。〔祗从云〕兀那娘子。你敢差走了。俺相公自有夫人哩。〔正旦云〕你道什么。〔祗从云〕俺相公自有夫人哩。〔正旦唱〕
　　【牧羊关】兀的是闲言语。甚意思。他怎肯道节外生枝。我和他离别了三年。我怎肯半星儿失志。我则道他不肯弃糟糠妇。他原来别寻了个女娇姿。只待要打灭了这穷妻子。呀呀呀你畅好是负心的崔甸士。
　　〔云〕哥哥。你只与我通报一声。〔祗从报科云〕告的相公知道。门首有夫人到了也。〔搽旦云〕兀那厮你说什么哩。〔祗从云〕有相公的夫人在于门首。〔搽旦云〕他是夫人。我是使女。〔崔甸士云〕这厮敢听左了。夫人你休出去。只在这里伺候。待我看他去来。〔正旦做见认科云〕崔甸士。你好负心也。怎生你得了官。不着人来取我。〔搽旦云〕好也啰。你道你无媳妇。可怎生又有这一个来。我则骂你精驴禽兽。兀的不气杀我也。〔做呕气科〕〔崔甸士云〕夫人息怒。这个是我家买到的奴婢。为他偷了我家的银壶台盏。他走了我一向寻他不着。他今日自来投到。岂不是飞蛾扑火。自讨死吃的。左右。拏将下去。洗剥了与我打着者。〔祗从做拏旦不伏科〕〔正旦唱〕
　　【隔尾】我则待妇随夫唱和你调琴瑟。谁知你再娶停婚先有个泼贱儿。〔搽旦怒云〕你这天杀的。他倒骂我哩。〔崔甸士云〕左右。还不扯下去打呀。〔正旦唱〕倒将我横拖竖拽离阶址。〔带云〕崔甸士。〔唱〕你须记的。那时亲设下誓词。〔崔甸士云〕胡说。我有什么誓词。〔正旦唱〕你说道不亏心不亏心把天地来指。
　　〔崔甸士云〕左右。你道他真个是夫人那。不与我拏翻。不与我洗剥。不与我着实打。你须看我老爷的手段。着你一个个充军。〔连做拍案祗从拏倒打科〕〔正旦唱〕
　　【哭皇天】则我这脊梁上如刀刺。打得来青间紫。飕飕的雨点下。烘烘的疼半时。怎当他无情无情的棍子。打得来连皮彻骨。夹脑通心。肉飞筋断。血溅魂消。直着我一疼来一疼来一个死。我只问你个亏心甸士。怎揣与我这无名的罪儿。
　　〔崔甸士云〕你要乞个罪名么。这个有。左右。将他脸上刺着逃奴二字。解往沙门岛去者。〔祗从云〕理会的。〔正旦唱〕
　　【乌夜啼】你这短命贼怎将我来胡雕刺。迭配去别处官司。世不曾见这等跷蹊事。哭的我气噎声丝。诉不出一肚嗟咨。想天公难道不悲慈。只愿得你嫡亲伯父登时至。两下里质对个如何是。看你那能牙利齿。说我甚过犯公私。
　　〔崔甸士云〕左右。便差个能行快走的解子。将这逃奴解到沙门岛。一路上则要死的。不要活的。便与我解将去。〔正旦云〕崔甸士。你好狠也。〔唱〕
　　【黄锺煞】休休休劝君莫把机谋使。现现现东岳新添一个速报司。你你你负心人。信有之。咱咱咱薄命妾自不是。快快快就今日。逐离此。行行行可怜见。只独自。细细细心儿里。暗忖思。苦苦苦业身躯怎动止。管管管少不的在路上停尸。〔做悲科唱〕哎哟天那。但不知那塌儿里把我来磨勒死。〔同解子下〕
　　〔搽旦云〕相公。莫非是你的前妻。敢不中么。不如留他在家。做个使用丫头也省的人谈论。〔崔甸士云〕夫人不要多心。我那里有前妻来。〔搽旦云〕他适纔说等你嫡亲伯父来。要和你面对。这怎么说。〔崔甸士云〕是我有个亲伯父。叫做崔文远。这原是我伯父家丫头卖。与我的。你看他模样倒也看的过。只是手脚不好要做贼。我前日到处寻不着他。今日自来寻我。怎么饶的他过。如今这一去遇秋天阴雨。棒疮发呵。他也无那活的人也。咱和你后堂中饮酒去来。〔诗云〕幸今朝捉住逃奴。迭配去必死中途。〔搽旦诗云〕他若果然是前时妻小。倒不如你也去一搭里当夫。〔同下〕
　　〔音释〕
　　弹平声　盛平声　习星西切　只张耻切　堠音后　飋生止切　旋去声　参抽森切　差音嗤　晕音韵　疵音慈　眵抽支切　洗音选　瑟生止切
　　第三折
　　〔张天觉领兴儿祗从上诗云〕一去江州三见春。断肠回首泪沾巾。凄凉唯有云端月。曾照当时离散人老。夫张天觉。自与我孩儿翠鸾在淮河渡翻船之后。可早又三年光景也谢。圣恩可怜。道老夫廉能清正。节操坚刚。常怀报国之心。并无于家之念。加老夫天下提刑廉访使。勅赐势剑金牌。先斩后闻。这圣意无非着老夫体察滥官污吏。审理不明词讼。老夫虽然衰迈。岂敢惮劳。但因想我翠鸾孩儿。忧愁的须鬓斑白。两眼昏花。全然不比往日了。我几年间着人随处寻问。并没消耗。时遇秋天。怎当那凄风冷雨。过雁吟虫。眼前景物无一件不是牵愁触闷的。兴儿。兀的不天阴下雨了也。行动些。〔诗云〕一自做朝臣。区区受苦辛。乡园千里梦。鞍马十年尘。亲儿生失散。祖业尽飘沦。正值秋天暮。偏令客思殷。你看那洒洒潇潇雨。更和这续续断断云。黄花金兽眼。红叶火龙鳞。山势嵯峨起江声浩荡闻。家僮倦前路。一样欲销魂。兴儿。前面到那里也。〔兴儿云〕老爷。前至临江驿不远了。〔张天觉云〕若到临江驿。老夫权且驻下者正是长江风送客。孤馆雨留人。〔同下〕〔正旦带枷锁同解子上云〕好大雨也。〔诗云〕我本是香闺少女。可怜见无人做主。遭迭配背井离乡。正逢着淋漓骤雨。哥哥。你只管里将我来棍棒临身。不住的拷打。难道你的肚肠能这般硬。再也没那半点儿慈悲的。〔做悲科〕天阿天阿。我委实的衔冤负屈也呵。〔唱〕
　　【黄锺醉花阴】忽听的摧林怪风鼓。更那堪瓮瀽盆倾骤雨。躭疼痛捱程途。风雨相催。雨点儿何时住。眼见的折挫杀女娇姝。我在这空野荒郊可着谁做主。
　　〔解子云〕快行动些。这雨越下的大了也。〔正旦唱〕
　　【喜迁莺】淋的我走投无路。知他这沙门岛是何处酆都。长吁。气结成云雾。行行里着车辙把腿陷住。可又早闪了胯骨。怎当这头直上急簌簌雨打。脚底下滑擦擦泥淤。
　　〔正旦做跌倒科〕〔解子云〕你怎么跌倒了来。〔正旦云〕哥哥。这里滑。〔解子云〕千人万人走都不跌。偏你走便跌倒了。我如今走过去。滑呵。万事罢论。若不滑呵。我将你两条腿打做四条腿。〔解子走跌倒科云〕快扶我起来。兀那女子。你往那边儿走。这里有些滑。〔正旦唱〕
　　【出队子】好着我急难移步。淋的来无是处。我吃饭时晒干了旧衣服。上路时又淋湿我这布裹肚。吃交时掉下了一个枣木梳。
　　〔解子云〕你又怎的。〔正旦云〕掉了我枣木梳儿也。〔解子云〕掉了罢。到前面别买个梳子与你。〔正旦云〕哥哥。你寻一寻。到前面你也要梳头哩。〔解子云〕你也是个害杀人的。〔做脚踏科云〕这个想是了。我就这水里把泥洗去了。如今有了梳子。你快行动些。〔正旦唱〕
　　【幺篇】我心中忧虑有三桩事我命卒。〔解子云〕可是那三桩事。你说我听。〔正旦唱〕这云呵他可便遮天映日闭了郊墟。这风呵恰便似走石吹沙拔了树木。这雨呵他似箭簳悬麻妆助我十分苦。
　　〔解子云〕你走便走。不走我打你也。〔正旦云〕哥哥。〔唱〕
　　【山坡羊】则愿你停嗔息怒。百凡照觑。怎便精唇泼口骂到有三十句。这路崎岖。水萦纡。急的我战钦钦不敢望前去。况是棒疮发怎支吾。刚挪得半步。〔带云〕哥哥。你便打杀我呵。〔唱〕你可也没甚福。
　　〔解子云〕你休要多嘴多舌。如今秋雨淋漓。一日难走一日。快与我行动些。〔正旦唱〕
　　【刮地风】则见他努眼撑睛大叫呼。不邓邓气夯胸脯。我湿淋淋只待要巴前路。哎。行不动我这打损的身躯。〔解子喝科云〕还不走哩。〔正旦唱〕我捱一步又一步何曾停住。这壁厢那壁厢有似江湖。则见那恶风波。他将我紧当处。问行人踪迹消疎。似这等白茫茫野水连天暮。〔带云〕哥哥也。〔唱〕你着我女孩儿怎过去。
　　〔解子云〕你又怎的。〔正旦云〕哥哥。这般水深泥泞。我怎生走的过去。望哥哥可怜见。扶我一扶过去。〔解子云〕则被你定害杀我也。我扶将你过去。我问你。你怎生是他家梅香。你将他家金银偷的那里去了。他如今着我害你的性命哩。你可实对我说。〔正旦云〕我那里是他家梅香。偷了金银走来。〔唱〕
　　【四门子】告哥哥一一言分诉。那官人是我的丈夫。我可也说的是实又不是虚。寻着他指望成眷属。他别娶了妻道我是奴。我委实的衔冤负屈。
　　〔解子云〕这等说起来。是俺那做官的不是。如今我也饶不得你。快行动些。〔正旦唱〕
　　【古水仙子】他他他。忒很毒。敢敢敢。昧己瞒心将我图。你你你。恶狠狠公隶监束。我我我。软揣揣罪人的苦楚。痛痛痛。嫩皮肤上棍棒数。冷冷冷。铁锁在项上拴住。可可可。干支刺送的人活地狱。屈屈屈。这烦恼待向谁行诉。〔带云〕哥哥。〔唱〕来来来。你是我的护身符。
　　〔解子云〕天色晚了也。快行动些。寻一个宵宿的去处。〔正旦唱〕
　　【随尾】天与人心紧相助。只我这啼痕向脸儿边厢聚。〔带云〕天那天那。〔唱〕眼见的泪点儿更多如他那秋夜雨。〔同下〕
　　〔音释〕
　　蛩音穷　续词疽切　瀽音蹇　捱去声　姝音朱　骨音古　簌苏上声　淤音迂　服房夫切　卒音祖　木音暮　簳音赶　崎音欺　岖音区　福音府　夯音享　泞音佞　属绳朱切　屈丘雨切　毒东卢切　束音暑　数上声　狱于句切　屈音矩
　　第四折
　　〔净扮驿丞上诗云〕往来迎送不曾停。廪给行粮出驿丞。管待钦差犹自可。倒是亲随伴当没人情。小可是临江驿的驿丞。昨日打将前路关子来。道廉访使大人在此经过。不免打扫馆驿干净。大人敢待来也。〔孛老上云〕老汉崔文远的便是。自从着我女儿翠鸾寻我那侄儿崔甸士去了。音信皆无。我亲到秦川县。看我那女儿去。天色晚了也。又下着这般大雨。我且在这馆驿里寄宿一夜。明日早行。〔驿丞见科云〕兀那老头儿。你做甚么。〔孛老云〕雨大的紧。前路又没去处。这馆驿中不问那里。胡乱借我宿一夜。明日绝早便去。〔驿丞云〕老头儿你不知道。如今接待廉访大人。休要大惊小怪的。你去那厨房檐下歇宿去。〔孛老云〕多谢了。〔下〕〔张天觉引兴儿祗从上云〕老夫张天觉。来到这临江驿也。兴儿。你莫不身上着雨来么。〔兴儿云〕老爷。这般大雨。身上衣服都湿透了也。〔张天觉云〕既然是这等。我且在馆驿里避雨咱。〔驿丞接科云〕小的是临江驿驿丞。在此迎接。请大人公馆中安歇。〔张天觉云〕兴儿。我一路上鞍马劳顿。我权且歇息。休要着人大惊小怪的。若惊觉老夫睡呵。我只打你便与我分付去。〔兴儿云〕理会的。兀那驿丞。我分付你。大人歇息。不许着人大惊小怪。若打醒了睡。要打我哩。分付你去。〔驿丞云〕这个我知道。〔解子同正旦上〕〔正旦云〕解子哥哥。这一天雨都下在俺两个身上也。〔解子云〕这大雨若淋杀你呵。我也倒省些气力。这沙门岛好少路儿哩。〔正旦云〕哥哥。这风雨越大了也。〔唱〕
　　【正宫端正好】雨如倾。敢则是风如扇。半空里风雨相缠。两般儿不顾行人怨。偏打着我头和面。
　　【滚绣球】当日个近水边。到岸前。怎当那风高浪卷。则俺这两般儿景物凄然。风刮的似箭穿。雨下的似瓮瀽。看了这风雨呵委实的不善。也是我命儿里惹罪招愆。我只见雨淋淋写出潇湘景。更和这云淡淡妆成水墨天。只落的两泪涟涟。
　　〔解子云〕你休烦恼。我和你到临江驿寄宿去来。〔做叫门科云〕馆驿子开门来。〔驿丞云〕又是那一个。我开开这门。这弟子孩儿好大胆也。廉访使大人在这里歇息。你只在门外。你若大惊小怪的。我就打折你那腿。我关上这门。〔解子云〕可不是悔气。原来有廉访使大人在这里。俺休要大惊小怪的。我脱了这衣服。我自家扭扭干。〔做脱衣科云〕呀。袖儿里还有个烧饼。待我吃了罢。〔正旦云〕哥哥。你吃什么哩。〔解子云〕我吃烧饼哩。〔正旦云〕哥哥。你与我些儿吃波。〔解子云〕我但是吃东西。你便讨吃。也罢。我与你些儿吃。〔正旦云〕哥哥。你多与我些儿吃波。〔解子云〕一个烧饼。我与你些儿吃。你嫌少。没的。我都与你吃了罢。〔正旦唱〕
　　【伴读书】我这里告解子且消遣。我肚里饥难分辩。只他这风风雨雨强将程途来践。走的我觔舒力尽浑身战。一身疼痛十分倦。我我我立盹行眠。
　　【笑和尚】我我我捱一夜似一年。我我我埋怨天。我我我敢前生罚尽了凄凉愿。我我我哭干了泪眼。我我我叫破了喉咽。来来来哥哥我怎把这烧饼来咽。
　　〔做哭科云〕哎呀。天也。我便在这里。不知我那爹爹在那里也。〔张天觉云〕翠鸾孩儿。兀的不痛杀我也。我恰纔合眼。见我那孩儿在我面前一般。正说当年之事。不知是甚么人惊觉着我这梦来。皆因我日暮年高。梦断魂劳。精神惨惨。客馆寥寥。又值深秋天道。景物萧条。江城夜永。刁斗声焦。感人凄切。数种煎熬。寒蛩唧唧。塞雁叨叨。金风淅淅。疎雨潇潇。多被那无情风雨。着老夫不能合眼。我正是闷似湘江水。涓涓不断流。又如秋夜雨。一点一声愁。我恰纔分付兴儿。休要大惊小怪的。这厮不小心。惊觉老夫睡。该打这厮也。〔兴儿云〕我分付他那驿丞了。他不小心。我打这厮去。〔做打驿丞科云〕兀那厮。我分付来。休要大惊小怪的。惊觉老爷睡。倒要打我。我只打你。〔驿丞云〕大叔休打。你自睡去。都是这门外的解子来。我开开这门。我打这厮去。〔做打解子科云〕兀那解子。我着你休大惊小怪的。你怎生啼啼哭哭。惊觉廉访大人。恰纔那伴当。他便打我。我只打你。〔解子云〕都是这死囚。〔词云〕你大古里是那孟姜女千里寒衣。是那赵贞女罗裙包土。便哭杀帝女娥皇也。谁许你丽泪去滴成斑竹。〔正旦词云〕告哥哥不须气扑。我冤枉事谁行诉与。从今后忍气吞声。再不敢嚎咷痛哭。爹爹也。兀的不想杀我也。〔张天觉云〕翠鸾孩儿。只被你痛杀我也。恰纔与我那孩儿数说当年淮河渡相别之事。不知是甚么人惊觉我这梦来。〔词云〕一者是心中不足。二者是神思恍惚。恰合眼父子相逢。正数说当年间阻。忽然的好梦惊回是何处凄凉如许。响玎珰铁马鸣金。只疑是冷飕飕寒砧捣杵。错猜做空阶下蛩絮西窗。遥想道长天外雁归南浦。我沉吟罢仔细听来。原来是唤醒人狂风骤雨。我对此景无个情亲。怎不教痛心酸转添凄楚。孩儿也。你如今在世为人。还是他身归地府。也不知富贵荣华。也不知遭驱被掳。白头爷孤馆里思量。天那。我那青春女在何方受苦。我分付兴儿来。你休要大惊小怪的。可怎生又惊觉老夫。〔做打兴儿科〕〔兴儿云〕老爷休打我。都是那驿丞可恶。〔出见驿丞科云〕兀那驿丞。我着你休大惊小怪的。你怎生又惊觉老爷的睡来。〔词云〕我将你千叮万嘱。你偏放人长号短哭。如今老爷要打的我在这壁厢叫道阿呀。我也打的你在那壁厢叫道老叔。〔驿丞云〕都是这门外边的解子。我开开这门打那厮。兀那解子。我再三的分付你休要大惊小怪的。你又惊觉廉访大人的睡来。你这弟子孩儿。〔词云〕虽然是被风雨淋淋渌渌。也不合故意的喃喃笃笃。他伴当若打了我一鞭。我也就挎断你娘的脊骨。〔解子词云〕只听的高声大语。开门看如狼似虎。想必你不经出外。早难道惯曾为旅。你也去访个因由。要打我好生冤屈。不争那带长枷横铁锁愁心泪眼的臭婆娘。惊醒了他这驰驿马挂金牌先斩后闻的老宰辅。比及俺忍着饥担着冷。讨憎嫌受打拷。只管里棍棒临身。倒不如汤着风。冒着雨。离门楼。赶店道。别寻个人家宵宿。〔正旦词云〕隔门儿苦告哥哥。听妾身独言肺腑。但肯发慈悲肚肠。就是我生身父母。且休提一路上万苦千辛。只脚底水泡儿不知其数。悬麻般骤雨淋漓。急箭似狂风乱鼓。定道是馆驿里好借安存。谁想你恶哏哏将咱赶出。便要去另觅个野店村庄。黑洞洞知他何方甚所。若不是逢豺虎送我残生。必然的埋葬在江鱼之腹。顷刻间便撞起响珰珰山寺晓钟。且容咱权避这淅零零潇湘夜雨。〔张天觉云〕天色明了也。兴儿。你去门首看是甚么人。闹这一夜。与我拏将过来。〔做拏解子正旦见旦认科云〕兀的不是我爹爹。〔张天觉云〕兀的不是翠鸾孩儿。这三年你在那里来。你为什么披枷带锁的。〔正旦做哭科云〕爹爹不知。自从孩儿离了爹爹。有个崔老的救了我。他认我做义女。他有个侄儿是崔通。就着他与你孩儿做了女壻。他进取功名去。做了秦川县令。因他不来取我。有崔老的言语。着我寻他去。不想他别娶了妻房。说我是逃奴。将我迭配沙门岛去。一路上只要死的。不要活的。幸得今日遇着爹爹。爹爹也。怎生与你孩儿做主咱。〔张天觉云〕快开了枷锁者。那厮这等无礼。左右那里。速去秦川县与我拿将崔通来。〔正旦云〕爹爹。他在秦川为理。若差人拿他。也出不的孩儿这口气。须是我领着祗从人。亲自拿他走一遭去。正是常将冷眼看螃蟹。看你横行得几时。〔同祗从下〕〔崔甸士上云〕小官崔通是也。前日那一个女人。本等是我伯父与我配下的妻子。被我生各支拷做逃奴。解他沙门岛去。已曾分付解子。着他一路上只要死的。不要活的。怎么去了好几日。也还不见来回话。我那夫人只管将这桩事和我炒闹不了。〔做惊科云〕怎么我这眼连跳又跳的。想是夫人又来合气了。〔正旦领祗从上云〕可早来到秦川县也。左右。打开门进去。〔做见科云〕兀的不是崔通。左右。与我拏住者。〔崔甸士云〕奇怪。你每是那里来的。〔祗从云〕廉访使大人勾你哩。〔正旦云〕崔通。今日我也有见你的时节么。左右。与我剥去了冠带。好生锁着。〔崔甸士云〕小娘子。可怜见。可不道夫乃妇之天也。〔正旦唱〕
　　【快活三】我揪将来似死狗牵。兀的不夫乃妇之天。任凭你心能机变口能言。〔带云〕去来。〔唱〕到俺老相公行说方便。
　　〔崔甸士云〕我早知道是廉访使大人的小姐。认他做夫人可不好也。〔正旦云〕左右。还有一个泼妇。也与我去拿出来。〔祗从拿搽旦上科〕〔搽旦云〕我也是官宦人家小姐。怎把我做烧火的一般这等扯扯拽拽。你岂不晓得妇人有事。罪坐夫男。这都是崔通做出来的。干我甚事。〔正旦怒云〕左右。与我一并锁了。〔搽旦云〕且不要啰啤。俺父亲做官。专好唱醉太平的小曲儿。我也学的会唱。小姐。待我唱与你听。〔唱〕
　　【醉太平】我道你是聪明的卓氏。我道你是俊俏西施。怎肯便手零脚碎窃金赀。这都是崔通来妄指。〔正旦云〕左右。与我快锁了者。〔搽旦云〕阿哟。我戴凤冠霞帔的夫人。是好锁的。待我来。〔除凤冠科唱〕解下了这金花八宝凤冠儿。〔脱霞帔科唱〕解下这云霞五彩帔肩儿。都送与张家小姐妆台次。我甘心倒做了梅香听使。
　　〔正旦云〕左右。都锁押了。带他见俺爹爹去来。〔下〕〔张天觉上云〕自从孩儿亲拏崔通去了。怎生许久还不见到。〔正旦押崔甸士搽旦上科云〕爹爹。我拏将那两个贼丑生来了也。〔张天觉云〕那厮敢这等无礼。待老夫写表申朝。问他一个交结贡官。停妻再娶。纵容泼妇。枉法成招。大大的罪名。一面竟将他两个押赴通衢。杀坏了者。〔孛老慌上云〕不知什么人大惊小怪的。我试看咱。〔做认科云〕兀的不是翠鸾孩儿。你在那里来。〔正旦云〕呀。父亲。我认崔通去。他别娶了一个。倒说我是逃奴。将我迭配沙门岛去。肯分的遇着我爹爹。如今要将他杀坏了也。〔孛老劝科云〕小姐。怎生看老汉的面上。饶了他这性命。小姐意下如何。〔正旦唱〕
　　【鲍老儿】他是我今世雠家宿世里冤。恨不的生把头来献。〔崔甸士云〕伯父。你与我劝一劝波。我如今情愿休了那媳妇。和小姐重做夫妻也。〔孛老云〕小姐。你只饶了他者。〔正旦唱〕我和他有甚恩情相顾恋。待不沙又怕背了这恩人面。只落的嗔嗔忿忿。伤心切齿。怒气冲天。
　　〔正旦引孛老见张科云〕爹爹。这个便是救我命的崔文远。看恩人面上。连崔通也饶了他罢。〔张天觉云〕那崔通怎好饶的。〔孛老云〕老相公。你小姐元是我崔文远明婚正配。许与侄儿崔通的。如今情愿休了那媳妇。与小姐重做夫妻。可不好也。〔张天觉云〕孩儿你意下如何。〔正旦云〕这是孩儿终身之事。也曾想来。若杀了崔通。难道好教孩儿又招一个。只是把他那妇人脸上。也刺泼妇两字。打做梅香。伏侍我便了。〔张天觉云〕这也说的有理。左右。将那厮拏过来。看崔文远面上。饶免死罪。将恩人请至老夫家中。养赡到老。小姐还与崔通为妻。那妇人也看他父亲赵礼部面上。饶了刺字。只打做梅香。伏侍小姐。〔搽旦哭云〕一般的父亲。一般的做官。偏他这等威势。俺父亲一些儿救我不得。我老实说。梅香便做梅香。也须是个通房。要独占老公。这个不许你的。〔张天觉云〕左右。将冠带来还了崔通。待他与小姐成亲之后。仍到秦川做官去者。〔正旦崔甸士俱冠带搽旦扮梅香伏侍拜见科〕〔张天觉云〕我儿昔日在淮河渡分散之时。谁想有今日也。〔正旦唱〕
　　【货郎儿】想着淮河渡翻船的这灾变。也是俺那时乖运蹇。定道是一家大小丧黄泉。排岸司救了咱性命。崔老的与我配了姻缘。今日呵谁承望父子和夫妻两事儿全。
　　〔崔甸士云〕天下喜事。无过父子完聚。夫妇团圆。容小官杀羊造酒。做个庆贺的筵席。与岳父大人把一杯者。〔做奉酒科〕〔正旦唱〕
　　【醉太平】不争你亏心的解元。又打着我薄命的婵娟。险些儿做乐昌镜破不重圆。干受了这场罪谴。爹爹呵另巍巍稳掌着森罗殿。崔通呵喜孜孜还归去秦川县。我翠鸾呵生剌剌硬踹入武陵源。也都是苍天可怜。
　　【尾煞】从今后鸣琴鼓瑟开欢宴。再休题冒雨汤风苦万千。抵多少待得鸾胶续断弦。把背飞鸟纽回成交颈鸳。隔墙花攀将做并蒂莲。你若肯不负文君头白篇。我情愿举案齐眉共百年。也非俺只记欢娱不记冤。到底是女孩儿的心肠十分样软。
　　〔张天觉云〕当初失却渡淮船。父子飘流限各天。消息经年终杳杳。肝肠无日不悬悬。已知衰老应难会。犹喜神明暗自怜。渔父偶收为义女。崔生乍见结良缘。从来好事多磨折。偏遇奸谋惹罪愆。苦誓一心同蜀郡。远寻千里到秦川。剑沉龙浦还重合。镜剖鸾台复再圆。秉烛今宵更相照。相逢或恐梦魂前。
　　〔音释〕
　　当去声　盹敦上声　咽音烟　塞音赛　竹音主　扑音普　哭音苦　足臧取切　惚音虎　嘱音主　叔音暑　渌音路　笃音堵　辅音府　离去声　宿须上声　出音杵　腹音府　妄去声　解上声
　　题目　淮河渡波浪石尤风　
　　正名　临江驿潇湘秋夜雨
　　临江驿潇湘秋夜雨杂剧终

《元曲选》　郑孔目风雪酷寒亭杂剧　（明）臧晋叔 编
　　郑孔目风雪酷寒亭杂剧　　（元）杨显之 撰
　　●郑孔目风雪酷寒亭杂剧目录 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　后尧婆淫乱辱门庭泼奸夫狙诈占风情　正名　护桥龙邂逅荒山道郑孔目风雪酷寒亭 
　　楔子
　　〔冲末扮李府尹引张千上〕〔诗云〕寒蛩秋夜忙催织。戴胜春朝苦劝耕。若道官民无统属。不知虫鸟有何情。小官李公弼是也。官拜郑州府尹之职。今日升厅。坐起早衙。张千。说与那六房司吏。有事禀复。无事转厅。〔张千云〕理会的。六房司吏。老爷分付。有事禀复。无事转厅。〔外扮郑孔目上诗云〕人道公门不可入。我道公门好修行。若将公直无颠倒。脚底莲花步步生。小生姓郑名嵩。嫡亲的四口儿家属。浑家萧县君。一双儿女。僧住赛娘。我在这衙门中做着个把笔司吏。今日相公升厅坐衙。有几桩禀复的事。须索走一遭去。〔做见科〕〔孔目云〕相公。小人有几桩事。禀相公知道。〔李尹云〕有何事。〔孔目云〕有护桥龙宋彬打死平人。解到了也。〔李尹云〕与我拿过来。〔孔目云〕张千。拿过来。〔丑扮解子押正末宋彬上云〕兀那厮。行动些。〔宋彬云〕自家护桥龙宋彬是也。因带酒路见不平。拳头上无眼。致伤人命。今日司房中呼唤。须索见去。〔做见科〕〔孔目云〕你便是护桥龙宋彬。〔宋彬云〕小人便是。〔孔目云〕你为甚么打死平人。〔宋彬云〕小人因带酒拳头上无眼。打死平人。哥哥与小人做主咱。〔孔目云〕兀那汉子。我有心待救你。到那边你则说误伤人命。不至于死。你意下如何。〔宋彬云〕煞是多谢了哥哥。〔做见科〕〔孔目云〕相公。这人是宋彬。〔李尹云〕你是宋彬。你怎生打死平人。你实招来。〔宋彬云〕小人因在街市上闲行。见个年纪小的打那年纪老的。小人劝他不从。■〈扌班〉过来则一拳打死了年纪小的。〔孔目云〕相公。这个是路见不平。拔刀相助。则是误伤人命。〔李尹云〕既不该死。决杖六十。刺配沙门岛去。〔孔目云〕张千。拿下去决杖者。〔张千打科〕〔李尹云〕张千。就着的当人押解他迭配沙门岛去。疾去早来者。〔宋彬出门科云〕这一场多亏了孔目哥哥。等他出来。我谢一谢咱。〔孔目云〕兀那汉子。若不是我呵。那得你性命来。〔宋彬云〕哥哥。小的打死平人。罪当至死。多亏了哥哥救拔。得这性命。你是我重生父母。再长爷娘。〔孔目云〕你多大年纪了。〔宋彬云〕小人二十五岁。〔孔目云〕我虽然大你几岁。你肯与我做兄弟么。〔宋彬拜云〕哥哥不弃嫌。情愿与哥哥做个兄弟。〔做拜科〕〔孔目云〕兄弟免礼。我这里有些零碎银子。与你做盘缠去。到前面无灾无难。回来家里住罢。〔宋彬云〕谢了哥哥。小的死生难忘也。〔唱〕
　　【仙吕赏花时】若不是孔目哥哥救了宋彬。这其间吃剑餐刀作鬼魂。我待学晋灵辄古今闻。他为甚甘心赵盾。将臂膊代车轮。
　　【幺篇】他则是报答桑间一饭恩。存得堂堂七尺身。也不敢望遂风云。报雠雪恨。则愿的积趱下金赠有恩人。〔下〕
　　〔孔目云〕兄弟去了也。我看此人不是忘恩负义的。日后必得其力。〔诗云〕他本犯罪该刑一死灰。重翻招案却因谁。正是当权若不行方便。如入宝山空手回。〔搽旦扮萧娥上云〕自家萧娥是也。自小习学谈谐歌舞。无不通晓。当了三年王母。我如今纳下官衫帔子。我嫁人去也。〔做见孔目科云〕孔目哥哥万福。我当了三年王母。如今纳了官衫帔子。改嫁良人去也。〔孔目云〕你跟将我来。〔引搽旦见官科云〕相公。这个萧娥。当了三年王母。如今他要改嫁良人去。〔李尹云〕前官手里有这例么。〔孔目云〕这个是旧例。〔李尹云〕既有例。礼案中除了名字。着他改嫁良人去。〔搽旦叩谢出门科云〕孔目哥哥。多谢了。〔孔目云〕大姐。你回去。我便来你家讨茶吃。〔搽旦云〕我先去。你便来。〔下〕〔孔目云〕相公无甚事。请转厅。〔李尹云〕既然无事。张千。将马来。我回私宅去也。〔下〕〔孔目云〕相公去了也。我往萧娥家里讨茶吃去。〔下〕
　　〔音释〕
　　蛩音穷　嵩音松　彬音宾　盾豚去声　膊音博
　　第一折
　　〔孔目同搽旦上云〕小生郑嵩。自到大姐家住许多时。难得大姐赤心相待。争奈我那浑家害的重了。我家中看一看去。〔搽旦云〕那里去。再住几日去。怕有甚么事。〔凈扮高成上云〕头顶军资库。脚踏万年仓。若将来撒镘。不勾几时光。小可高成的便是。在这衙门中做着个祗候。我平生只是贪花恋酒。我今到萧娥家讨一锺茶吃去。〔做见孔目科云〕呀。孔目在此。我回去也。〔孔目云〕高成。你这个村弟子孩儿。你来这里怎的。〔高成云〕孔目。这等人家。你来的我也来的。〔孔目打高科云〕??。你似个吊桶。我似个井。这吊桶常落在井里。我若寻你些风流罪过。一顿拷下你下半截来。快走。〔高成云〕我去便了。我出的这门来。他打我倒罢了。他说我是吊桶。他是井。则有吊桶落在井里。郑嵩。你若犯下事。可是我当直。我一下起你一层皮。那时井可落在我吊桶里。〔正末扮赵用引倈儿赛娘僧住上云〕自家姓赵名用。南京人氏。在这郑州衙门里。当着个祗候。有孔目郑嵩。因萧行首当了三年王母。与他除了名字。做了良人。这几日则在他那里住下。不肯回来。他嫂嫂也姓萧。百般的着人唤他。他只不肯回家。今日他嫂嫂央我到萧行首家。对孔目则说他嫂嫂死了也。我如今领着他两个孩儿。去赚将他来。孩儿行动些。〔唱〕
　　【仙吕点绛唇】俺嫂嫂连梦交杂。水米不下。将亡化。只等孔目来家。有几句遗留话。
　　【混江龙】这几日公文不押。吓魂台紧傍着相公衙。那里管详刑折狱。每日价卧柳眠花。恋着那送旧迎新泼弟子。全不想生男育女旧娇娃。眼睁睁现放着家私上半点儿不牵挂。可不怕夫妻间阻。男女争差。
　　〔云〕可早来到门首也。〔做见孔目科〕〔倈儿云〕爹爹。俺妳妳死了也。〔孔目悲科云〕大嫂。兀的不痛杀我也。〔搽旦云〕你家里哭去。张着大口号甚么。〔正末云〕这是甚么言语。〔唱〕
　　【油葫芦】道不的猿锁空房犹性耍。哥哥也咱须是官宦家。怎么好人家娶这等搅蛆扒。〔搽旦向孔目云〕你老婆若死了。我就嫁你。〔正末唱〕怕不待倾心吐胆商量嫁。都是些瞒神諕鬼求食话。哥哥你休劝他。他敢和我便怒发。你看承似现世的活菩萨。则待恋定泼烟花。
　　〔孔目云〕姐姐看我面。让他几句。〔搽旦云〕他是那个。我让他。〔正末唱〕
　　【天下乐】他不比寻常卖酒家。详也波察。怎便信杀。有钱财似你恁作塌。不将那官事理。终日家偎恋他。久以后无根椽和片瓦。
　　〔搽旦云〕孔目你放心。我如今一壶儿酒。一条儿肉。替你庆喜吃三锺。〔孔目云〕我死了老婆。与我庆甚么喜。〔正末唱〕
　　【醉中天】他如今尸首停在床榻。丧孝现居家。刬地拣一个日头庆喜咱。恨不的嘴缝上拳头打。我待揪扯着他。学一句燕京厮骂。入没娘老大小西瓜。
　　〔孔目云〕大姐。你休恠。我领孩儿家去也。〔同下〕〔搽旦云〕好道儿。他丢了我就去了。我如今借一身重孝穿上。我直哭到他家中。他若是死了。就与他吊孝。若不曾死。我这一去气死那个丑弟子孩儿。〔下〕〔旦儿扮萧氏上云〕妾身萧县君是也。颇奈郑孔目终日只在萧娥家。气的我成病。眼见的无那活的人也。我着孩儿叫他去了。怎么许久还不见回来。〔孔目同末倈上云〕兄弟也。那孝堂中物件。你可曾准备下么。〔正末唱〕
　　【后庭花】做下个束身白木匣。剪下些迎神雪柳花。人闹处休啼哭。我则怕当街里人笑话。〔孔目哭入门见旦科云〕好也。他原来不曾死。兄弟。你这般说谎。〔正末唱〕谁不知你这吏人猾。若不说妻儿亡化。你这令史每有三千番厮调发。
　　〔搽旦哭上云〕我穿着这一身孝服。可无眼泪。我这裙带里这都是白矾。到那里望眼里则一抹。眼泪便下来。我那姐姐嚛。〔正末云〕你来怎的。〔搽旦云〕我来吊孝哩。〔正末唱〕
　　【金盏儿】这婆娘忒奸猾。不贤达。走将来泪不住行儿下。则你这无端弟子恰便似恶那咤。他夫妻每纔厮守。子母每恰欢洽。你不脱了丧孝服。戴甚么纸麻花。
　　〔搽旦云〕我那干家做活的姐姐好也。他原来不曾死。你怎么说谎。好不贤惠的脸。〔孔目云〕恠不的他说。他当街里哭将来。〔旦儿云〕我这场气。无那活的人也。您两口儿近前来。将这十三把钥匙交付与你。好觑一双儿女者。〔旦做死科下〕〔孔目云〕大嫂。则被你痛杀我也。〔搽旦云〕你张口哭甚么。老婆有便治。无便弃。〔孔目云〕这是甚么话。兄弟。破木造棺。高原选地。埋殡了大嫂者。〔张千上云〕孔目。相公叫你攒造文书。往京师去哩。〔孔目云〕我停丧在家。着别人去。罢。〔张千云〕要你去哩。〔孔目云〕兄弟。怎生是好。咱便收拾攒造文书。往京师去来。〔正末唱〕
　　【赚煞尾】准备着送灵车。安排着装衣架。摆列些高驮细马。走去衙门自告咱。问官人借对头踏乱交加。奠酒浇茶。但见的都将你做话。靶满城人将你来怨煞。街坊都骂。骂你个不回头呆汉活气杀大浑家。〔下〕
　　〔孔目云〕大姐。你与我照管家中。我便索长行也。〔倈儿云〕爹爹。我跟了你去罢。〔孔目云〕儿也。我怎生带得你去。大姐。则一件。家缘家计。都交付了你。你则是好看我一双儿女。我便放心也。〔茶旦云〕你自去。这都在我身上。〔倈儿云〕爹爹。我则跟了你去。〔孔目云〕孩儿。我怎么带得你去。大姐。孩儿痴顽。待打时你骂几句。待骂时你处分咱。〔搽旦云〕你不放心。马屁眼上带将去罢。则管里嘱付。〔孔目云〕罢罢罢。我去也。我待不去。上司的言语。待去。又怕这妇人折倒这一双儿女。也是我出于无奈。孩儿。兀的不痛杀我也。〔下〕〔搽旦云〕您老子去了。等我吃的饱饱的。慢慢的打你。〔下〕〔倈儿哭下〕
　　〔音释〕
　　杂音咱　押羊架切　娃音蛙　发方雅切　萨杀贾切　察抽鲊切　杀双鲊切　塌汤打切　榻汤打切　匣奚佳切　猾呼佳切　达当加切　那音挪　咤音渣　洽奚佳切　踏当加切　靶音霸　煞与杀同
　　第二折
　　〔搽旦同倈儿上云〕我把你两个小弟子孩儿。你老子在家骂我。我如今洗剥了。慢慢的打你。待我关上门。省的有人来打搅。〔正末上云〕自家赵用。跟着哥哥攒造文书上京师去。行到半途。遗剩了一纸文书只。得重回家中。取那文书走一遭去也呵。〔唱〕
　　【越调斗鹌鹑】俺家里少东无西。可着我走南嘹北。俺哥哥纔娶的偏房。新亡了正室。撇下个幼女娇男。可又没甚的远亲近戚。我这里仔细的寻思起。他则待卧柳眠花。怎知道迷妖着鬼。
　　【紫花儿序】想着他亲娘在日。见这般打骂凌辱。不由的感叹伤悲。我一心似箭。两脚如飞。走的我气喘狼藉。恨不得一步奔来城市里。早行至哥哥门内。则听的大叫高呼。元来又打得他女哭儿啼。
　　〔搽旦云〕如今酒又不醉。饭又不饱。我慢慢的打你这两个小弟子孩儿。〔正末云〕兀的不打孩儿哩。〔唱〕
　　【小桃红】则问你赛娘僧住为何的。他可也有甚么闲炒刺。〔云〕嫂嫂。开门来。〔搽旦云〕这个是赵用的声音。你两个且起去。揩了泪眼。我买你吃。我开了这门。〔见末科云〕小叔叔。你怎的回来。有甚么勾当。〔正末见倈儿科云〕嫂嫂。你为甚么打这孩儿。〔搽旦云〕阿弥陀佛。头上有天。我为甚么打他。〔正末云〕嫂嫂。我试猜咱。〔唱〕莫不是少柴无米苦央及。〔搽旦云〕柴米都有。一个不肯上学。一个不肯做生活。我逗他耍来。〔正末唱〕便休题伶牙俐齿相支对。想着我亲娘在日。看承似神珠宝贝。〔搽旦云〕天也。我爱的是这一双儿女。〔正末唱〕怎禁他佯孝顺假慈悲。
　　〔搽旦云〕你为甚么回家来。〔正末云〕哥哥遗剩了一纸文书。说在背阁板上。〔搽旦云〕你自家取去。〔正末取科云〕有了文书。我去也。〔倈儿哭扯末科云〕叔叔。我跟将你去罢。你去了呵。他又打我也。〔正末云〕嫂嫂看着哥哥面皮。休打孩儿。〔唱〕
　　【天凈沙】我急忙忙取得文移。趱程途不敢耽迟。怎禁他这孩儿倒疾。紧拽住咱家衣袂。则待要步步追随。
　　【调笑令】这孩儿。便顽痴。有十分不是伤触着你。可怜他亲娘不幸先辞世。刚抛下一双的业种无知。你也则看觑他爷这面皮。再休打的他哭哭啼啼。
　　〔搽旦云〕哎哟。小叔你放心去。我怎肯打孩儿。〔正末云〕谢了嫂嫂。我去也。〔倈儿扯住末科云〕叔叔。我则是跟了你去。〔正末云〕嫂嫂。你道是不曾打呵。〔唱〕
　　【秃厮儿】为甚么适纔间吖天叫地。都一般汪汪的泪眼愁眉。他和你又没甚杀爷娘的雠共隙。怎这般苦死的。怕相依。也波堪悲。
　　〔倈儿哭科云〕叔叔。我则是跟着你去。〔正末唱〕
　　【圣药王】俺只见儿又啼。女又啼。哭的俺是铁人石意也酸嘶。他待要来也随。去也随。恰便似蚂蝗钉了鹭鸶飞。寸步不教离。
　　〔云〕嫂嫂。你是必看哥哥面上。休打这孩儿者。〔搽旦云〕有你。我便不敢打。两次三番聒气。〔做推末出门科云〕你。去我关上这门。打这小弟子孩儿。〔正末云〕这妇人推出我来。关上门。我待去了。出不的这口恶气。街坊邻舍听者。〔词云〕劝君休要求媢妓。便是丧门逢太岁。送的他人离财散家业破。郑孔目便是傍州例。这妇人生的通草般身躯。灯心样手脚。闲骑蝴蝶傍花枝。被风吹在妆梳阁。蜘蛛网内打筋斗。鹅毛船上邀朋友。海马儿驮行。藉丝儿牵走。有时蘸水在秤头秤。定盘星上何曾有。这妇人搽的青处青。紫处紫。白处白。黑处黑。恰便似成精的五色花花鬼。他生的兔儿头。老鼠嘴。打街坊。骂邻里。则你是个腌腌臜臜泼婆娘。少不得瓦礶儿打翻在井水底。〔唱〕
　　【寨儿令】我骂你这歪刺骨。我骂你这泼东西。你生的来兔儿头老鼠嘴。长则待吵是寻非。叫骂过日。怎做的好人妻。
　　【幺篇】这都是俺哥哥命运低微。带累你两个孩儿受尽禁持。我本待好心肠苦劝你。你倒恶狠狠把咱推。来来来我便死也??得和你做头敌。
　　【收尾】我如今一脱气直走向京都地。一句句向哥哥说知。有一日郑孔目到来时。不道肯轻轻的素放了你。〔下〕
　　〔搽旦云〕好也。着赵用这村弟子孩儿。骂我这一场去了。我如今且不打你等我吃的酒醉饭饱了。慢慢的打你。〔倈儿哭随下〕
　　〔音释〕
　　洗先上声　剩音盛　嘹音料　北邦每切　室伤以切　戚仓洗切　喘穿上声　藉精妻切　刺仓洗切　音魔　及更移切　逗音豆　疾精妻切　蘸知滥切　日人智切　敌丁梨切
　　第三折
　　〔丑扮店小二上诗云〕曲律竿头悬草稕。绿杨影里拨琵琶。高阳公子休空过。不比寻常卖酒家。自家是店小二。在这郑州城外。开着个小酒店。今早起来挂了酒望子。烧的旋锅儿热着。看有甚么人来。〔孔目上云〕自家郑孔目。攒造文书已回。我一路上来多听的人说。我那浑家有奸夫。折倒我那一双儿女。未审虚实。远远的是一个酒店。这城里人家事务。他都知道。我试问他一声。卖酒的有么。〔小二云〕有。官人要打多少酒。〔孔目云〕你这厮不爽利。张保在那里。你叫他来。〔小二云〕官人请坐。我叫他去。张保。有人寻你哩。〔正末扮张保上云〕来也。买卖归来汗未消。上床犹自想来朝。为甚当家头先白。晓夜思量计万条。小人江西人氏。姓张名保。因为兵马嚷乱。遭驱被掳。来到回回马合麻沙宣差衙里。往常时在侍长行为奴作婢。他家里吃的是大蒜臭韭。水答饼。秃秃茶食。我那里吃的。我江南吃的都是海鲜。曾有四句诗道来。〔诗云〕江南景致实堪夸。煎肉豆腐炒东瓜。一领布衫二丈五。桶子头巾三尺八。他屋里一个头领。骂我蛮子前。蛮子后。我也有一爷二娘。三兄四弟。五子六孙。偏是你爷生娘长。我是石头缝里迸出来的。谢俺那侍长见我生受多年。与了我一张从良文书。本待回乡。又无盘缠。如今在这郑州城外开着一个小酒店儿。招接往来客人。昨日有个官人买了我酒吃。不还酒钱。我赶上扯住道。还我酒钱来。他道你是甚么人。我道也不是回回人。也不是达达人。也不是汉儿人。我说与你听者。〔唱〕
　　【南吕一枝花】我是个从良自在人。卖酒饶供过。务生资本少。酝酿利钱多。谢天地买卖和合。凭老实把衣食掇。俺生活不重浊。不住的运水提浆。炊荡时烧柴拨火。
　　【梁州第七】也强如提关列窖。也强如斡担挑箩。满城中酒店有三十座。他将那醉仙高挂。酒器张罗。我则是茅庵草舍。瓦瓮瓷钵。老实酒不比其它。论清闲压尽鸣珂。又无那胖高丽去往来迎。又无那小扒头浓妆艳里。又无那大行首妙舞清歌。也不是我奬誉。太过。这黄汤强如醇醪糯。则为我酾酒浆水刺破。面米相停无添和。那说起玉液金波。
　　〔做见科〕〔孔目云〕张保。你在那里来。这早晚纔来。你打二百钱的酒来。〔正末云〕打二百钱的酒。筛的热着。孔目自己吃。〔孔目云〕酒且慢慢的吃。你这里有甚么新事。〔正末云〕有新事。一贯钞买一个大烧饼。别的我不知道。〔孔目云〕不是这个。这里有个郑孔目。娶了一个小妇。折倒他前家一双儿女。〔正末云〕官人这个我知道。你听我说。〔唱〕
　　【贺新郎】前家儿招了个后尧婆。小媳妇近日成亲。大浑家新来亡过。题名儿骂了孜孜的唾。骂那无正事颓唆。则待折损杀业种活撮。〔孔目云〕那妇人折倒他一双儿女。他那街坊可骂郑孔目么。〔正末唱〕这厮掌刑法做令史。觅钱来养娇娥。送的他人离财散家缘破。那贱人也不是鲁义姑。这厮也不是汉萧何。
　　〔孔目云〕我听的说。那小妇人不与他两个孩儿饭吃。那两个孩儿只在长街上讨吃。有这话么。〔正末唱〕
　　【红芍药】道偷了米面把瓮封合。掬的些冷饭儿。又被尧婆擘手把碗来夺。孩儿每雨泪如梭。黄甘甘面皮如蜡埚。前街后巷叫化些波。那孩儿灵便口喽啰。且是会打悲阿。
　　【菩萨梁州】汤水儿或少或多。干粮儿一个两个米面儿一撮半撮。舍贫的姐姐哥哥。他娘在谁敢把气儿呵。糖堆里养的偌来大。如今风雪街忍着十分饿。他不爱惜倒折挫。常言道灰不如火热。多敢怕我信口开合。
　　〔孔目云〕张保。听的人说。那尧婆有奸夫。作践了郑孔目的家私。你可常去他家送酒。这等勾当。却是有也无。〔正末云〕当日那尧婆来问张保买酒。张保送去。进入后门。我张保在那里等出家火。那尧婆教那两个孩儿烧着火。那婆娘和了面。可做那水答饼。煎一个。吃一个。那两个孩儿在灶前烧着火。看着那婆娘吃。孩儿便道。妳妳。肚里饥了。那婆娘将一把刀子去盘子上一划。把一个水答饼划做两块。一个孩儿与了半个。那孩儿欢喜。接在手里。番来番去。吊在地下。那婆娘说两个争嘴。官人。他只是怕热。〔唱〕
　　【骂玉郎】把孩儿风流罪犯寻些个。吊着脚腕又不敢将脚尖那。当日纷纷雪片席来大。衣服向身上剥。井水向阶下泼。肐膝儿精砖上过。
　　【感皇恩】他将那门户关合。怎生结磨。颤钦钦跪在阶基。可丕丕心惊惧。扑簌簌泪滂沱。当日个天时凛冽。怎能勾身上温和。孩儿每缩着脖项。拄着下颏。耸着肩窝。
　　【采茶歌】僧住将手心儿搓。赛娘把指尖儿呵。冻的他战笃速打颏歌。他可也性子利害母阎罗。〔孔目云〕他可唤做甚么。〔正末唱〕则他是上厅行首唤做烧鹅。
　　〔孔目云〕敢是萧娥。〔正末云〕哦。是萧娥。〔孔目云〕张保。那郑孔目的孩儿。也常到你这里来么。〔正末云〕他早晚便来也。〔孔目云〕等他来时。你引来见我。〔倈儿上云〕我是郑孔目的孩儿。沿门叫化了。回张保店里去。〔做见末科〕〔正末云〕两个孩儿。这里有个官人。你见他去。〔倈儿见孔目科〕〔哭云〕兀的不是俺爹爹。〔孔目云〕兀的不是我两个孩儿。则被你痛杀我也。〔正末唱〕
　　【哭皇天】我与你打闹处先赸过。拿笠儿忙盖合。心惊的我面没罗。〔孔目云〕张保。〔正末云〕你是张保。〔孔目云〕我唤你哩。〔正末云〕我唤你哩。〔孔目云〕你看这厮波。你如何这等答应我。〔正末唱〕小人几曾离了旋锅。我是王留一般弟兄两个〔带云〕官人也。〔唱〕你莫不是眼摩挲。错认了你这亲眷。你却是姓甚么。
　　〔孔目云〕张保。我便是郑孔目。〔正末唱〕
　　【乌夜啼】谢天地小人刚道的这淫邪货。并不曾道甚孔目哥哥。〔孔目云〕你也骂的我勾了。你说他有奸夫。是那一个。〔正末唱〕要奸夫略数与你三十个。尽都是把手为活。对酒当歌。郑州浪汉委实多。〔云〕那奸夫姓高。〔孔目云〕高甚么。〔正末唱〕高阳公子休空过。凭着我在口言是亡身祸。言多语少。小人有些九伯风魔。
　　〔孔目云〕既然那妇人有奸夫。把我这一双儿女寄在你这店中。我今夜晚间越墙而过。把奸夫淫妇都杀了罢。〔正末唱〕
　　【黄锺尾】润纸窗把两个都瞧破。拽后门将三簧锁纳合。捕巡军快拿捉。急开门走不脱。到官司问甚么。取了招带枷锁。建法场把市郭。上木驴。着刀刴。万剐了尧婆。兀的不痛快杀我。〔下〕
　　〔孔目云〕天色晚了。我杀那奸夫淫妇去来。〔下〕〔搽旦同高成上云〕高成。我老公不在家。我和你永远做夫妻。可不受用。〔高成云〕难得你这好心。我买条糖儿请你吃。〔孔目云〕天色晚了。我来到这后园墙下。攀着这柳枝。跳过这墙。来到卧房门首。我试听咱。〔高成云〕我怎么有些心跳。把这吊窗开着。有人来时我好走。〔孔目云〕可知有奸夫。我蹅开这门进去。〔高成慌科云〕不中。有人来了。走走走。〔下〕〔孔目云〕兀的不是奸夫也。〔搽旦云〕奸夫在那里。〔孔目云〕这等妇人要做甚么。不如杀了罢。〔搽旦云〕救人也。〔孔目杀科〕〔搽旦下〕〔孔目云〕我待走了。可不带累邻舍。我索官司中出首去来。〔下〕
　　〔音释〕
　　稕准去声　爽霜上声　八音巴　迸逋梦切　酝音韵　酿泥降切　合音何　掇音朵　浊之婆切　荡汤去声　窖音叫　斡乌括切　瓷音慈　钵波上声　他音拖　酾音筛　液音逸　唾拖去声　唆音梭　撮磋上声　夺音多　埚音窝　阿何哥切　划音画　腕碗去声　颤音战　簌音速　滂铺忙切　沲音陀　颏音孩　搓音磋　赸山去声　娑音梭　活音和　瞧音樵　簧音黄　捉之左切　脱音妥　么眉波切　郭音果　剐音寡
　　第四折
　　〔李尹引张千上云〕小官李公弼。见任郑州府尹。今日升厅坐起早衙。张千。喝撺厢。〔张千云〕在衙人马平安。抬书案。〔孔目上跪科〕〔李尹云〕兀的不是孔目郑嵩。你告甚么。〔孔目云〕小人去京师攒造文书回来。撞见奸夫在妻子房内。我蹅门进去。奸夫走脱。小人将妻子杀了。今来出首。〔李尹云〕郑嵩。你怎做的执法人。拿奸要双。拿贼要赃。走了奸夫。你可杀了媳妇。做的个无故杀妻妾。该杖八十。迭配远恶军州。张千。拿下去打着者。〔张千云〕小人行杖。〔高成云〕今日该我当日。我行杖。〔高成打科云〕六十。七十。八十。〔孔目云〕那行杖的可是高成。则被他打杀我也。〔李尹云〕与他脸上刺了字。迭配沙门岛。张千。着一个能行快走的解子。便解将去。〔高成云〕小人解去。〔李尹云〕只今日就行。〔高成押出门科〕〔孔目云〕我和你有甚么冤雠。你打的我这般狠。〔高成云〕你今日这井可也落在吊桶里么。〔孔目云〕天那。有谁人救我也。〔同下〕〔李尹云〕今日无事且转厅。〔诗云〕非我不怜他。他罪原非小。姑免赴云阳。且配沙门岛。〔下〕〔正末扮宋彬引偻罗上诗云〕虎着痛箭难舒爪。鱼遭密网怎翻身。运去剑诛无义汉。时来金赠有恩人。自家护桥龙宋彬。自从解出郑州。到的半路。被我扭开枷锁。打死了解子。就在这山中落草为寇。好是快活也呵。〔唱〕
　　【双调新水令】我如今向槽房连瓮掇将来。偿还了我弟兄每口债。酒斟着醇糯醅。脍切着鲤鱼胎。今日开怀。直吃的沉醉出山寨。
　　〔云〕小偻罗斟酒来。〔偻罗进酒科云〕哥哥满饮一杯。〔正末唱〕
　　【沉醉东风】兄弟每满满的休推莫侧。直吃的醉醺醺东倒西歪。把猪肉来烧。羊羔来宰。你可便莫得迟捱。直吃到梨花月上来。酒少呵您哥哥再买。
　　〔云〕嗨。我几乎忘了。我当初犯罪之时。若不是郑孔目哥哥救我性命。岂有今日。近来闻得俺哥哥也犯了罪。迭配沙门岛去。我想这等远恶军州。莫说到得那里。只在路上少不得是死的。古人有言。有恩不报。非丈夫也。小偻罗。彻了酒者。〔唱〕
　　【落梅风】只管里贪恋着酒如泉。可顿忘了他恩似海。万一个在中途被人谋害。可不干着了当初救命来。则问你护桥龙宋彬安在。
　　〔云〕我如今点起五百名偻罗。直到郑州地面。若是俺哥哥解在中途。正好迎着。一同回还山寨。若是未经解出。??的劫牢。定要救俺哥哥者。〔做上路科〕〔倈儿上云〕俺两个僧住赛娘便是。俺父亲迭配沙门岛。如今在酷寒亭上。俺叫化些残羹剩饭。与他充饥去。〔做见偻罗拿住科〕〔正末云〕这两个叫化小孩儿是谁家的。〔倈儿跪科云〕俺是郑孔目的孩儿赛娘僧住。将军可怜见波。〔正末唱〕
　　【乔牌儿】俺这里见孩儿添惊恠。破衣服怎遮盖。冻的他两只手似冬凌块。谁救你爹爹脱杻械。
　　〔倈儿云〕我叫化些残茶剩饭。与俺父亲吃。〔正末云〕你父亲在那里。〔倈儿云〕俺父亲因拿奸夫。杀了淫妇。被官司问遣迭配沙门岛去。如今在酷寒亭上哩。〔正末云〕小偻罗跟了我。就到酷寒亭上。救俺哥哥走一遭去。〔同下〕〔高成押孔目上科〕〔孔目云〕哥哥且慢行者。我两个孩儿寻觅些茶饭去了。我在那酷寒亭上等一等。避过这雪。慢慢的再行将去。〔高成云〕你这两个小业种。少不得先结果了他。方纔慢慢的处置你。既是雪大。且避过了这雪再走。〔正末引偻罗同倈儿上〕〔唱〕
　　【川拨棹】这两个小婴孩。引三军何处来。赤紧的云锁冰崖。风敛阴霾。雪洒尘埃。则半合儿早粉画楼台。玉砌衢街。俺军中也做了银妆甲铠。俺哥哥在酷寒亭怕不活冻煞。
　　〔云〕兀的不是俺哥哥。小偻罗。休教走了解子。且打开哥哥的枷锁者。〔做解科〕〔唱〕
　　【七弟兄】莫猜。快来。把枷锁疾忙开。将哥哥左右相扶策。在鬼门关夺转得这冻形骸。向酷寒亭展脚输腰拜。
　　〔孔目云〕兀的不諕杀我也壮士。你是谁。〔正末云〕哥哥。则我就是护桥龙宋彬。〔唱〕
　　【梅花酒】咱两个自间隔。为杀了裙钗。揽下非灾。不得明白。沙门岛程途怎地捱。酷寒亭风雪如何奈。从别离三二载。睡梦里记心怀。天对付巧安排。
　　〔孔目云〕兄弟。是我当日救你命来。今日你却做我的大恩人也。〔正末唱〕
　　【收江南】呀。谁承望月明千里故人来。则被这泼烟花送了你犯由牌。狠公人又待活烧埋。到今日救解。早收恰了那一点泪沾腮。
　　〔孔目云〕兄弟。你救我咱。则这解子高成。便是奸夫。〔高成云〕我死也。〔正末云〕小偻罗。将这奸夫与我绑了。替哥哥报雠。〔高成云〕不干我事。我吃长斋的。肯做这勾当。〔孔目云〕兄弟。教我怎生是好。〔正末云〕哥哥休谎。同两个孩儿权到山寨上住几日。再作计较。〔唱〕
　　【鸳鸯煞】从今后深雠积恨都消解。且到我荒山草寨权停待。畅道是本姓难移。三更不改。做一场白日胸襟。轰雷气概。将这厮吃剑乔材。任逃走向天涯外。我也少不得手到拿来。则做死羊儿般吊着宰。
　　〔云〕小偻罗。把那厮先绑上山去。就安排果卓。请哥哥到寨中做庆喜筵席。将那厮万剐凌迟。以报冤恨者。〔词云〕今天下事势方多。四下里竞起干戈。其大者攻城略地。小可的各有巢窠。非是我甘心为盗。故意来啜赚哥哥。眼见得这场做作。官司里怎好兜罗。且共我同归草寨。徐观看事势如何。肯容他高成走脱。早拏来绑缚山坡。先下手挑筋剔骨。慢慢的再剖胸窝。也等他现报在眼。纔把你雠恨消磨。待几时风尘宁静。我和你招安去未是蹉跎。
　　〔音释〕
　　醅铺梅切　脍音贵　侧斋上声　杻音丑　械音薤　霾音埋　煞双债切　策钗上声　隔皆上声　白巴埋切　轰音烘　啜昌说切　赚音湛　蹉音嗟　跎音陀
　　题目　后尧婆淫乱辱门庭泼奸夫狙诈占风情　
　　正名　护桥龙邂逅荒山道郑孔目风雪酷寒亭
　　郑孔目风雪酷寒亭杂剧终

《元曲选》　吕洞宾度铁拐李岳杂剧　（明）臧晋叔 编
　　吕洞宾度铁拐李岳杂剧　　（元）岳伯川 撰
　　●吕洞宾度铁拐李岳杂剧目录
 
　　第一折 
　　　〔音释〕 
　　第二折 
　　　〔音释〕 
　　楔子 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　韩魏公断借尸还魂　正名　吕洞宾度铁拐李岳 
　　第一折
　　〔旦扮李氏上诗云〕花有重开日。人无再少年。休道黄金贵。安乐最值钱。妾身姓李。是岳孔目的浑家。嫡亲的三口儿家属。丈夫在这郑州做着六案都孔目。有一个小厮。唤做福童。孩儿上学去了。孔目接新官未回。这早晚不见来。小的每安排下茶饭。则怕孔目来家。要食用咱。〔外扮吕洞宾上云〕我劝你世俗人跟贫道出家去来。我教你人人成仙。个个了道。做大罗神仙也。〔做看科云〕这里也无人。贫道不是凡人。乃上八洞神仙吕洞宾是也。因为下方郑州奉宁郡。有一神仙出世。乃是岳寿。做着个六案都孔目。此人有神仙之分。只恐迷却正道。贫道奉吾师法旨。差来度脱他。须索走一遭去。可早来到岳寿门首。〔做哭科云〕岳孔目好苦也。〔做笑科〕〔倈儿上云〕自家岳孔目的孩儿福童便是。学里来家吃饭。家门首一个先生。师父作揖。〔吕洞宾云〕无爷的小业种。〔倈儿云〕我好意与你作揖。你倒骂我。和俺妳妳说去。〔见旦科云〕母亲。门首一个先生。骂我是无爷业种。〔旦云〕在那里。我去看。〔做见吕科云〕你这先生好无礼也。怎生在门首大哭三声。大笑三声。又骂孩儿是无爷业种。〔吕洞宾云〕你是个寡妇。领着个无爷业种。〔旦云〕这先生连我也骂起来了。我是个妇人家。不和你折证。等我孔目回来。不道的饶了你哩。你则休走了也。〔正末扮岳孔目领张千上云〕某郑州奉宁郡人氏。姓岳名寿。嫡亲的三口儿家属。浑家李氏。孩儿福童。我在这郑州做着个都孔目。这个兄弟姓张名千。因他能干。就跟着我办事。一月前上司行文书来。说俺郑州滥官污吏较多。圣人差的个带牌走马廉访相公。有势剑铜■〈釒算斤〉。先斩后奏。郑州官吏听的这消息。说这大人是韩魏公。就来权郑州。諕的走的走了。逃的逃了。兄弟。为甚我不走不逃。〔张千云〕哥哥为何不逃。〔正末云〕兄弟。您哥哥平日不曾扭曲作直。所以不走不逃。迎接大人不着。咱回家吃了饭再去迎接。〔做行科〕〔张千云〕哥哥。咱闲口论闲话。想前日中牟县解来那一火囚人。不知哥哥怎生不断。哥哥试说与你兄弟咱。〔正末云〕前日中牟县解来的囚人。想该县官吏。受了钱物。将那为从的写做为首的。为首的改做为从的。来到咱这衙门中。若不与他处决。可不道人之性命。关天关地兄弟你那里知道俺这为吏的。若不贪赃。能有几人也呵。〔唱〕
　　【仙吕点绛唇】名分轻薄。俸钱些小。家私暴。又不会畊种锄刨。倚仗着笞杖徒流绞。
　　【混江龙】想前日解来强盗。都只为昧心钱买转了这管紫霜毫。减一笔教当刑的责断。添一笔教为从的该敲。这一管扭曲作直取状笔。更狠似图财致命杀人刀。出来的都关来节去。私多公少。可曾有一件儿合天道。他每都指山卖磨。将百姓画地为牢。
　　〔吕洞宾做笑科云〕岳寿。你今年今月今日今时你死也。〔张千做看见科云〕哥哥。有一个风魔先生。哭三声。笑三声。在咱门首闹哩。〔正末怒云〕这先生好无礼也。他是盆儿。我是罐儿。他敢不知道岳孔目的名儿。我试看咱。〔做见科云〕兀那先生。为甚在我门首。哭三声。笑三声。这是怎说。〔吕洞宾云〕岳寿。你是个没头鬼。你死也。〔正末云〕呸。你看我悔气。连日接新官不着。来家吃饭。又被这泼先生骂我是没头鬼。〔旦上云〕孔目你不知。孩儿下学来吃饭。被这先生骂孩儿是没爷业种。又骂我是寡妇。好无礼也。〔正末云〕大嫂。你家里去。等我问他。兀那先生。我那孩儿恼着你甚么来。你骂他。〔吕洞宾云〕岳寿。没头鬼。你死也。这孩儿就是无爷业种。〔正末云〕这泼先生好无礼也。〔唱〕
　　【油葫芦】你欺负俺孩儿年纪小。出家人厮扇摇。吃的来滴滴邓邓醉陶陶。门前哭罢门前笑。街头指定街头闹。孩儿他娘引着。你骂他爷死了。〔吕洞宾云〕我是个出家人。你怎生近的我。〔正末唱〕也不索官中插状衙中告。〔带云〕我要禁持你至容易。〔唱〕只消得二指阔纸提条。
　　〔吕洞宾云〕岳寿。你敢怎么我。〔正末唱〕
　　【天下乐】敢把你拖到官司便下牢。我先教你。省会了你和那打家贼并排压定脚。祇从人解了你绦。首领每剥了你袍。〔带云〕休道是先生。〔唱〕我着你似生驴般吃顿拷。
　　〔吕洞宾云〕岳寿。没头鬼。你死也。〔正末云〕我怎生是没头鬼。〔吕洞宾云〕韩魏公新官到任。有势剑铜■〈釒算斤〉。想你这等扭曲作直的污吏。决难逃也。〔正末云〕韩魏公见我这等干办公勤。决不和我做敌对。〔吕洞宾云〕你休强口咱。〔正末唱〕
　　【金盏儿】你道是新官正决难逃。俺这旧吏富易通交。眼见得一官二吏三年了。家私休想落分毫。他这新官倚俸禄。俺这旧吏靠窠巢。他这官清司吏瘦。俺这家富小儿娇。
　　〔云〕张千。把这厮高高吊起来。等我吃了饭。慢慢的问他。〔张千云〕你这先生无礼。怎敢骂我哥哥。且吊在这门首。〔做吊科〕〔外扮韩魏公上将解放立住科〕〔吕下〕〔张千云〕哥哥。一个出家人风僧狂道。和他一般见识。放了他罢。〔正末云〕兄弟由你罢。你看他酒醒也不曾。〔张千出门不见吕科云〕那先生那里去了。是谁放了他。则有这个老头子在这里。兀那老子。是你放了那先生来。〔韩魏公云〕一个出家人。是老汉放了他来。〔张千云〕是你放了他。你敢吃了熊心豹胆。俺吊着的人。你放了。这村老汉寻死也。我和俺哥哥说去。〔做见正末科云〕哥哥。恰纔吊着的那先生。不知那里来的一个庄家老子。把那先生放的去了。我问是谁放了这先生来。那老子便道是我解了绳子放了来。哥哥。这老子情理难容也。〔正末云〕俺门首吊着的人。一个庄家老子就解放了。那厮在那里。〔张千云〕见在门首哩。〔正末云〕张千。你将坐位整好了。放下问事帘来。张千。你近前。依着我问他去。〔正末隔帘见韩魏公科云〕兀的是那庄家老子。〔张千云〕则他便是。〔正末云〕依着我问他去。〔张千云〕哥哥。你说来。依着你问他。〔正末云〕看了这厮。待说俺城里的。这城里不曾见这等一个人。待道是乡里的。这村老子动静可别着哩。张千你问他者。〔唱〕
　　【醉扶归】你问他在村镇居城郭。〔张千云〕兀那老子。俺哥哥问你城里住。村里住。〔韩魏公云〕哥哥。老汉村里也有庄儿。城里也有宅儿。〔张千云〕这老头子。硬头硬脑的。正是躲避差徭游食户。村里寻往城里去。城里寻往村里去。你则在这里。我回俺哥哥话去。〔做见正末云〕哥哥。那村老子说。城里也有宅儿。村里也有庄儿。〔正末云〕这老子好无礼也。他回我这等话。张千。你敢问的差了也。你则依着我再问他去。〔唱〕你问他当军役纳差徭。〔张千云〕兀那老子。俺哥哥着我问你。当差是军身。是民户。〔韩魏公云〕老汉军差也当。民差也当。因老汉有几文钱。又当站户哩。〔张千云〕你军差也当。民差也当。因有钱又当站户。〔韩魏公云〕是。〔张千云〕他是埋头财主。我回哥哥话去。〔做见正末云〕哥哥。他说军差也当。民差也当。因有钱又当站户哩。〔正末云〕噤声。这厮好不干事。跟我这几年了。着这庄家老子使的两头回来走的。你则依着我再问去。〔唱〕你问他开铺席为经商可也做甚手作。〔张千云〕兀那老子。你可开铺席。做经商的。是甚么手作。〔正末云〕张千你再问他。〔唱〕你与我审个住处查个名号。〔张千云〕他是个庄家老子。只管要问他住处怎的。〔正末唱〕我多待不的三日五朝。将他那左解的冤雠报。
　　〔云〕张千。休教走了这老子。等我慢慢的奈何他。〔张千云〕哥哥。他诸般儿当。诸般儿做你可怎生奈何他。〔正末云〕你说我奈何不的他。我如今略说几椿儿。看我奈何的他。奈何不的他。〔张千云〕哥哥。你说我听。〔正末唱〕
　　【金盏儿】他或是使斗秤拿个大小等个低高。〔云〕我禁的他么。〔张千云〕他不卖粮食。开个段子铺儿。你怎生禁他。〔正末云〕更好奈何他哩。〔唱〕或是他卖段疋拣个宽窄觑个纰薄。〔云〕我奈何的他么。〔张千云〕他也不做买卖。每日闭着门。只在家里坐。你怎生奈何他。〔正末云〕我越好奈何他哩。〔唱〕或是他粉壁迟水瓮小拖出来我则就这当街拷。〔张千云〕他城里也不住。搬在乡里住。你怎生奈何他。〔正末云〕我正好奈何他。〔唱〕便是他避城中居乡下我则着司房中勾一遭。〔带云〕他来的疾便罢。来的迟呵。加上个顽慢二字。〔唱〕我着他便有祸。〔带云〕他依着我便罢。若不依我呵。我下上个欺官枉吏四个字。〔唱〕我着他便违条。〔带云〕这老子是下户我添做中户。是中户我添做上户的差徭。〔唱〕我着那挑河夫当一当直穷断那厮筋。〔带云〕我更狠一狠呵。〔唱〕我着那打家贼指一指〔带云〕轻便是寄赃。重便是知情。〔唱〕我直拷折那厮腰。
　　〔张千云〕哥哥。你这样做就没官府了。〔正末云〕且莫说是个百姓。就是朝除官员。怎出的俺手。〔唱〕
　　【后庭花】怕不初来时妆会幺。看他间深里探会爪。我见先他见后。他临行我放刁。笑里暗藏刀。代官来到。不道咱轻放了。
　　〔张千云〕他??的不做官。你怎生治他。〔正末唱〕
　　【金盏儿】有了状但去呵决私逃。停了俸但住呵怎轻饶。离了官房没了倚靠。绝了左右没了牙爪。我直着他典了衣卖了马。方见俺心似铁笔如刀。饶他便会钻天能入地。怎当俺拿住脚放头稍。
　　〔张千云〕哥哥。实不相瞒。这几日跟哥哥早起晚眠。甚是辛苦。怎生与你兄弟做个面皮。我出去放了那老子。讨些酒钱养家。〔正末云〕你也说的是。我也要接新官去哩。依着你要些酒钱。放了他罢。〔张千云〕我出的这门来。兀那老子。你可也有福。我为你在哥哥面前磨了半截舌头。我看你也不是这城里人。你是盆儿。是罐儿。〔韩魏公云〕怎么是盆儿。罐儿。〔张千云〕我和你说。盆儿无耳朵。罐儿有耳朵。你不知道俺哥哥的名儿。若说起来。諕你八跌。他是岳寿。见做着六案都孔目。谁不怕他。有个外名儿。叫做大鹏金翅鵰。〔韩魏公云〕怎生是大鹏金翅鵰。〔张千云〕你这老子是不知道。我和你说。大鹏金翅鵰是个神鸟。生的没世界大。天地间万物。都挝的吃了。好生利害。你认的我么。〔韩魏公云〕你是谁。〔张千云〕我是小鵰儿。〔韩魏公云〕怎生是小鵰儿。〔张千云〕俺这郑州奉宁郡。但除将一个清官来。俺哥哥着他坐一年便一年。着他坐二年便二年。若不要他坐呵。只一鵰就鵰的去了。俺哥哥是大鹏金翅鵰。鵰那正官。我是个小鵰儿。鵰那佐二。方纔要送你性命。我替你说着。饶了你了。〔韩魏公云〕多谢了哥哥。老汉回去也。〔张千扯住科云〕你好自在性儿。我为你在我哥哥面前。怎生样劝解。你就要回去。你岂不闻管山的烧柴。管河的吃水。〔韩魏公云〕老汉不省的。〔张千云〕正是个庄家老子。我劝哥哥饶了你性命。有甚么草鞋钱与我些。〔韩魏公云〕可不早说。有有有。老汉昨日骑驴城中来。跌了我这腰。这钞袋里有碎银子。哥哥你自己取些罢。〔张千云〕这老子倒乖。哄的我低头自取。你却叫有翦绺的。倒着你的道儿。〔韩魏公云〕我不哄你。〔张千取钞科〕〔做拿金牌科云〕这老汉是村里人。进城来诸般不买。先买了个擦床儿。〔细认是金牌做怕科〕〔韩魏公云〕兀那厮。这郑州接谁哩。〔张千云〕接韩魏公哩。〔韩魏公云〕兀那厮。你抬起头来看。则我便是韩魏公。〔张千云〕我死也。〔韩魏公云〕你纔说岳寿是大鹏金翅鵰。〔张千云〕爷爷。諕做黑老鸦了。〔韩魏公云〕你说你是小鵰儿。〔张千云〕諕做麻雀儿了。〔韩魏公云〕老夫跟前还要钞。那百姓怎了也。那厮你听者。可知这郑州官滥吏弊。人民顽鲁。把持官府。老夫今日非是私来。奉圣人的命。与我势剑金牌为廉访使。审囚刷卷。先斩后奏。除奸去暴。扶弱摧强。都只为你这滥官污吏。损害良民。〔词云〕我亲奉当今圣主差。勅赐势剑与金牌。只为郑州民受苦。私行悄悄入城街。那岳寿似困虎离山逢子路。张千似病蛟出水遇澹台。休道别人手里不要钞。则我老夫身上也还要钱买草鞋。说与你把持官府岳孔目。着他洗的脖子干凈绝早州衙试剑来。〔下〕〔张千向古门道拜科云〕爷爷。不敢了也。〔正末云〕你看张千这厮。好不干事也。我着他放了那老子。去这早晚不见回来。我试看咱。〔做见科云〕你看这厮。兄弟。你做甚么哩。你敢见鬼来。〔张千云〕我见你就和见鬼一般。〔正末云〕呸。这厮好无礼也。你起来。我问你。那庄家老子。那里去了。〔张千云〕諕杀我也。哥。你接谁哩。〔正末云〕接韩魏公。〔张千云〕那老子就是韩魏公。我问他讨钱来。他着我看金牌。諕杀我也。〔正末云〕你对他说甚么来。〔张千云〕不知那个早死迟托生的弟子孩儿。说你是大鹏金翅鵰。说我是小鵰儿。〔正末云〕阿呀。你送了我也。他说甚么来。〔张千云〕他说着你明日洗的脖子干凈。州衙里试剑来。〔正末云〕则他便是韩魏公。他说着我洗的脖子干凈。明日州衙里试剑来。不中。张千备马来。待我赶将上去。〔做跌倒科〕〔旦出扶科〕〔张千云〕哥哥。苏醒者。吊了靴也。哥哥。苏醒者。〔正末云〕大嫂。引着福童孩儿。往衙门里见相公去。说岳寿再不敢放肆了也。大嫂。我眼见的无那活的人也。且扶我后房中去来。〔唱〕
　　【赚煞尾】赤紧的官长又廉。曹司又拗。我便是好令史怎禁他三徧家取招。我今日为头便把交。争奈在前事乱似牛毛。有人若是但论着。休想道肯担饶。早停了俸追了钱断罢了。不是我千错万错。大刚来一还一报。〔带云〕他道我是大鹏金翅鵰。哎哟。〔唱〕谁想那百姓每的口也是祸之门舌是斩身刀。〔下〕
　　〔音释〕
　　■〈釒算斤〉音查　薄巴毛切　刨音袍　笞音痴　郭沽卯切　作音早　纰音批　挝庄瓜切　绺音柳　拗音要　错音草
　　第二折
　　〔皁隶人众排衙科云〕早衙清凈。人马平安。〔韩魏公上诗云〕造法容易执法难。徒流笞杖死相关。三尺由来天下命。精审刑名莫等间。老夫姓韩名琦。字稚圭。幼年进士及第。累蒙擢用。老夫一生公廉正直。与人秋毫无犯。凡官吏闻老夫之名。尽皆敛手回容。谢圣人可怜。进封魏国公之职。今因郑州官浊吏弊。往往陷害良民。奉圣人命。差老夫来郑州刷卷。勅赐势剑金牌。先斩后奏。老夫随路打听的。说这郑州有个六案都孔目岳寿。说此人好生把持官府。老夫私行到岳寿门首。见吊着一个先生。老夫解放去了。不想有个祗候人张千。问老夫要金帛。说岳寿是大鹏金翅鵰。他是小鵰儿。被老夫言语。教岳寿洗的脖子干凈。明日绝早来州衙里试剑。岳寿听的这话。諕成了病。不得痊可。老夫来到衙门中刷卷。文案中无半点儿差错。不想此人是个能吏。左右。与我唤将孙福来者。〔左右云〕孙福何在。〔孙福上诗云〕人道公门不可入。我道公门好修行。若将曲直无颠倒。脚底莲花步步生。小人孙福是也。在这郑州做着个令史。大人呼唤。须索见咱。〔做见科云〕大人唤孙福那厢使用。〔韩魏公云〕孙福。唤你来不为别。因老夫日前私行到岳寿门首。他知是老夫。諕的在家成病。一卧不起。你今将着老夫俸钞十锭。送与岳寿做药资。传我的言语。等岳寿病好时。依旧六案中用他。你见了岳寿时。快来回老夫的话。〔诗云〕因岳寿遭人毁谤。遣孙福到家探望。若是他病症痊时。依旧在衙门勾当。〔下〕〔孙福云〕奉着大人言语。将着十锭俸银。送与岳寿做药资。不敢久停久住。往哥哥宅上走一遭去来。〔下〕〔正末抱病旦同张千扶上〕〔正末云〕大嫂。我眼见的无那活的人也。你好生看觑孩儿。这一会觉昏沉上来。你扶着我者。〔正末发昏科〕〔旦悲科云〕孔目。你苏醒者。张千。拿衣服来。教孔目穿了者。〔张千做穿衣科正末醒科云〕大嫂。怎生大惊小怪的做甚么。〔旦云〕你纔发昏来。与你穿上衣服了也。〔正末云〕怪道这等热燥。快脱了者。我身上衣服尽勾了也。〔旦云〕孔目。你平生吃辛受苦。下平日爱穿的几件衣服。你不穿了去。留下做甚么。〔正末云〕快脱了。我不穿去。且留着。〔唱〕
　　【正宫端正好】你装裹我二十重。或是三十件。〔旦云〕你置下的合该你穿。〔正末唱〕你道是我置下我死合穿。知他土坑中埋我多深浅。装裹杀也无人见。
　　〔旦云〕孔目。也尽我每一点的心。〔正末唱〕
　　【滚绣球】妻也空费你心。你也索听我言。这衣服呵且休算万针千线。也不论旧絮新绵。你如今值着业寃。使着死钱。这衣服但存几件。〔旦云〕你命也不保。留着他做甚么。〔正末唱〕怕你子母每受穷时典卖盘缠。比如包尸裹骨棺函内烂。把似遇节迎寒您子母每穿。省可里熬煎。
　　〔云〕大嫂。你休大惊小怪的。等我歇息一会咱。〔旦云〕张千。你门首看着。但有人来探望。休着过来。孔目要歇息哩。〔张千云〕理会的。〔孙福上云〕小人孙福是也。不想岳孔目哥哥。冲撞着韩魏公。得了这一惊。卧病不起。奉大人的台旨。着我探病走一遭去。可早来到也。〔做见张千科云〕张千。哥哥病如何。〔张千云〕则有添无减。〔孙福云〕我奉韩魏公言语。来看哥哥的病。送这俸钞做药资。若好了时。依旧六案中重用哥哥哩。〔张千云〕快休题韩魏公三个字。若提起韩魏公三个字。就諕死了哥哥。等我报去。〔做见正末科云〕哥哥。有孙福在于门首。〔正末云〕谁在门首。〔张千云〕孙福来探哥哥病。〔旦云〕既有人来。孔目。我且回避。〔正末云〕大嫂不必回避。则恁的也要请他来说话。着他过来。〔孙见科云〕哥哥病体若何。〔正末云〕兄弟请坐。你这些时在那里来。〔孙福云〕衙门中公事忙。您兄弟不曾来探望。哥哥休怪。您兄弟纔奉韩魏公大人钧旨。〔张千发科云〕呀呀。就諕杀了。〔孙福云〕着我送俸钱来与哥哥。就问病体如何。若好了时。大人依旧用哥哥衙中办事。〔正末云〕大人则是迟了些儿。不济事了。大嫂你去装香来。和福童望衙门谢了者。〔旦谢科〕〔正末云〕兄弟。我如今觑天远入地近。眼见的无那活的人也。兄弟。我身没之后。别无所托。你是个志诚君子。我托妻寄子与你。你嫂嫂年纪小。孩儿娇痴。你勤勤的照觑照觑。〔孙福云〕兄弟知道。〔正末云〕大嫂。你熬些粥汤来我吃。〔旦云〕下次小的每快熬粥汤去〔正末云〕大嫂。你自己去。下次小的每不中用。〔旦背云〕我理会的了。那里是熬粥汤。他要和小叔叔说甚么话。故意儿着我熬粥汤去。我也不去熬粥汤。只在这里听者。〔虚下〕〔正末云〕福童孩儿。过来跪着你叔叔者。兄弟也。这福童孩儿跪着。就是我跪着一般。今世里则有饮酒食肉的朋友。那里有托妻寄子的朋友。我若有些好歹。别无以次人。止有福童孩儿。我有心待托妻寄子在兄弟跟前。怕兄弟有那穿不着的衣服。与孩儿一件半件穿。吃不了的茶饭。与孩儿一碗半碗吃。〔孙福云〕哥哥为何。〔正末云〕我则怕久后迷了岳家的本姓。〔唱〕
　　【倘秀才】也不索嘱付你千言万言。想着咱同衙府十年五年。〔带云〕倘我死之后。〔唱〕你是必打听着山妻照顾着豚犬。他一头亡了夫主。废了家缘。〔带云〕您嫂嫂是个年少妇人家。〔唱〕他从来腼腆。
　　〔孙福云〕哥哥放心。便怎生有这等事。〔正末唱〕
　　【叨叨令】怕有那无廉耻谎汉子胡来缠。〔孙福云〕嫂嫂不比其它的人。〔正末云〕兄弟也。我死之后。有那等谎厮上门来。〔唱〕则你那无主意拙嫂嫂从来善。则要你无私曲好兄弟频来见。〔带云〕你见你那嫂子。有不中处。你说不出来呵。〔唱〕着你那无面目的婶子儿便将他劝。〔孙福云〕着媳妇子劝些甚么。〔正末云〕着婶子劝道。姆姆。俺伯伯是人面上的人。你要爱惜行止。〔唱〕着言语劝他也么哥。着言语劝他也么哥。岂不闻临危好与人方便。
　　〔旦上悲科云〕孔目。你怎生对着小叔叔说这等话那。〔正末云〕大嫂。这等近礼的话。我也难对你说。〔旦云〕则愿的无是无非。便有些好歹。你则放心。我一车骨头半车肉。我一马不鞁两鞍。双轮不碾四辙。守着福童孩儿。直到老死也不嫁人。有你在时。三重门儿。也不曾出。休道你死了。我可出门去。〔正末云〕你道你不出门去。保守着不见人的面皮。我略说几件儿见人的勾当。与你听者。〔旦云〕你说我听。〔正末唱〕
　　【倘秀才】或是祭先祖逢冬遇年。〔云〕到那冬年时节。月一十五。孩儿又小。上坟呵。大嫂。你可出去见人么。〔旦云〕我不去。着张千引着孩儿坟上烧纸便了。〔正末云〕这个且罢。〔唱〕或是待亲戚排筵坐筵。〔云〕福童孩儿娶媳妇。六亲相识每吃筵席。你不出去支待。着谁支待。〔旦云〕若有女客来。我便支待。若有男客来。着张千支待罢。〔正末云〕大嫂。若有呵。〔唱〕非五服内男儿不曾教见一见。则为你有人材多娇态。不老相正中年。〔带云〕我死之后。〔唱〕你休忘了大人家体面。
　　〔旦云〕孔目。你但放心。我只不出去见人便了。〔正末云〕大嫂。你道你不见人。我有些好歹。一头地停丧在家。我往日相识的朋友。听的道岳孔目死了。他没的不来烧纸。张千兄弟在外执料。福童孩儿年纪幼小。家中再无一人。你不出去接待。可着谁人接待。〔唱〕
　　【滚绣球】你必索迎门儿接纸钱。〔旦云〕孔目也。你直恁般多心。我着张千领着孩儿出去迎接。我只不见人便了。〔正末云〕可早一桩儿也。这个也罢。我死之后。停到一七者波。便停到二七者波。想着咱二十年儿女夫妇。你没的不送我到郊外。〔唱〕又索随灵车哭少年。〔云〕有那等年纪小的后生。便道岳孔目有个好浑家。三门四户不出。无人能勾得见。今日出来送岳孔目的殡。咱看去来。〔唱〕那其间任谁都见。〔带云〕见了你这个中注模样。〔唱〕有那等厮图谋的贼汉心专。〔云〕有那谎汉每便道。这个是岳孔目的浑家。我久已后。好歹要娶了他。〔唱〕俺亲眷行除孝服。你爷娘行使会钱。〔带云〕俺的亲眷。你的爷娘。都肯了。只你不肯。〔唱〕他与你些打眼目的衣服头面。〔云〕你见了好衣服。好头面。那里还想我哩。〔旦云〕孔目也。我坚心守志。怎生肯嫁别人。〔正末唱〕你便守煞呵刚捱到服满三年。你嫁个知心可意新家长。〔带云〕哎哟。福童儿也。〔唱〕那里发付那有母无爷小业冤。就儿里难言。
　　〔孙福云〕哥哥。俺嫂嫂不比其它妇女。〔旦云〕你说甚么话。我和你二十年儿女夫妻。我怎肯做这般勾当。孔目。你则将息你那病。休胡说。假如有些好歹。我坚心守志。〔正末云〕我主意则是要你休嫁人。〔唱〕
　　【脱布衫】我和你十七八共枕同眠。二十载儿女姻缘。一脚地停尸在眼前。〔带云〕妻阿。〔唱〕则落的酒茶浇奠。
　　【小梁州】怕不的痛哭灵堂守志坚。雨泪涟涟。有那等赢奸卖俏俊官员。早聘下金钗钏。〔带云〕你见了呵。〔唱〕还守的几多年。
　　【幺篇】那里想夫妻往日心厮恋。也是前世前缘。嘱付你小业冤。听爷劝。您娘别寻了缱绻。〔带云〕若有人与你金银钱物呵。〔唱〕你是必休是必休接受买服钱。
　　〔孙福云〕哥哥。如今官府难答应。哥哥平日所行。教与兄弟些。〔正末云〕我见旧官去呵。〔唱〕
　　【倘秀才】笑里刀一千声抱怨。〔带云〕我见新官到呵。〔唱〕马前剑有三千个利便。旧官行掯勒些东西新官行过度些钱。见起由难似产。听得到照会紧如烟。做多少家罪谴。
　　【滚绣球】新官若请得意虔。旧官若来得自然。〔云〕新官到任。衙门中事。必须问俺。我从头说一徧。再访之于旧官相同。所谓旧令尹之政。必以告新令尹。〔唱〕若是新官和旧官相见。旧尹政新尹合传。问衙事那个虚那个实。那个愚那个贤。议论咱六房中吏人一徧。咱那前程事则消得旧官去新官行附耳低言。把那奸猾刁刺的州县里剖。将那清干忠直的向省部内迁。平地升仙。
　　〔云〕兄弟。官府虽然这等。我又有法儿弥缝他。怎生出的咱手。〔唱〕
　　【倘秀才】他那擎天柱官人每得权。俺拖地胆曹司又爱钱。〔带云〕兄弟也。〔唱〕你须知我六案间峥嵘了这几年。也曾在饥喉中夺饭吃。冻尸上剥衣穿。便早死呵不敢怨天。
　　〔孙福云〕哥哥。说的话多了。且养养精神者。〔正末云〕福童孩儿。趁我精细。再嘱付你几句。我死之后。你若长大。休做吏典。只务农业是本等。〔唱〕
　　【滚绣球】儿呵你学使牛学种田。你自养蚕自摘茧。农庄家这衣饭稳善。便刷卷呵我也只自安然。当军呵你自当。做夫呵快向前。剩纳些税粮丝绢。只守着本等家缘。你若不辞白屋农桑苦。免似你爷请受公门俸禄钱。无罪无愆。
　　〔云〕大嫂。你来听我再嘱付几句。〔唱〕
　　【三煞】妻呵你将这干家私使心力二十年夫主相随见。把你这忒娇养正愚顽十一岁冤家厮可怜。教孩儿镇守亲娘。休遭继父。专记临终。莫忘遗言。若孩儿为官呵教听些有理的公事。为民呵教做些有理的营生。为吏呵教取些有理的入钱。休教我这白骨头上作贱。我便死也口眼闭在黄泉。
　　【二煞】你为夫主呵似孟光般举案非为谄。你为孩儿呵似陈母般埋金恰是贤。常则是户静门清。上和下睦。立计成家。众口流传。那时节保香名到省内。除杂役在官中。立绰楔在门前。教满城人钦羡。强如哭一万徧少年天。
　　〔旦悲科云〕孔目。你怎生说的这等。你就说到底。则不辱没你便了。〔孙福云〕哥哥。你省烦恼。将息你那病症。倘或哥哥有些好歹。若嫂嫂侄儿少吃无穿。都在你兄弟身上。哥哥你放心。〔正末云〕多谢了兄弟。大嫂。我这一会昏沉上来。扶我前厅上去来。大嫂。你好生觑当孩儿。我说的话。你休忘了。〔旦云〕孔目。你苏醒者。〔正末云〕大嫂。有两个古人。你学一个。休学一个。〔旦云〕你教我学那一个。〔正末唱〕
　　【煞尾】你学那守三贞赵真女罗裙包土将那坟茔建。休学那犯十恶桑新妇彩扇题诗则将那墓顶搧。黑娄娄潮上涎。铁屑屑手腕软。直挺挺腿怎拳。铜斗儿家私不能勾擅。血点儿相识不能勾面。花朵般浑家不能勾恋。魔合罗孩儿不能勾见。半世团圆分福浅。则俺这三口儿相逢路儿远。〔下〕
　　〔孙福云〕谁想哥哥身亡了也。我不敢久停久住。回相公话去。〔下〕〔旦哭科云〕孔目身亡了。一壁厢破木造棺。停丧七日。高原选地。筑造坟墓。好好的埋葬他。〔哭科云〕孔目。撇得俺子母每无主。则被你痛杀我也。〔下〕
　　〔音释〕
　　琦音奇　苏音苏　争去声　音债　腼面上声　腆拖典切　鞁音被　碾尼展切　钏川上声　缱音遣　绻音眷　服房夫切　掯肯去声　谴音遣　绰昌约切　楔音屑　搧扇平声　涎徐煎切
　　楔子
　　〔外扮阎王引判官牛头马面鬼上诗云〕未满缾壶岂降灾。众生造业苦难捱。鎗山剑树无边苦。及早修行作善来。吾神乃阴司阎罗王是也。冥司有十地阎君。掌管人间轮回六道。大抵尘世众生。举心动念。无非是罪。皆受大铁围山小铁围山罪苦。又有十八重地狱。虽然名目各别。总之受罪无私。今为阳世郑州奉宁郡有一人。乃是六案都孔目岳寿。平昔之时。吏权大重。造业极多。那更亵渎大罗神仙。此人阳寿已尽。死归冥路。必须定罪。鬼力与我摄过来者。〔正末上云〕自家岳寿是也。阎神呼唤。须索见咱。〔做见科〕〔阎王云〕岳寿你知罪么。〔正末云〕小人不知罪。〔阎王云〕因为你在阳间。做六案都孔目。瞒心昧己。扭曲作直。造业极多。亵渎大罗神仙。牛头马面。烧起九鼎油镬。放上一文金钱。教岳寿自取。〔牛头云〕理会的。〔正末云〕罢罢罢。往日罪恶。今日我都见了也。〔唱〕
　　【仙吕赏花时】火坑里消息我敢踏。油镬内钱财我敢拿。则为我能跳塔快轮■〈釒算斤〉。今日向阴司折罚。〔牛头云〕我一叉挑下油镬去。〔正末慌科唱〕望着番滚滚热油叉。
　　〔吕洞宾冲上云〕岳寿你省也么。〔正末云〕呀〔唱〕
　　【幺篇】我手扯住环绦礼拜他。〔吕洞宾云〕岳寿。你晓得人有生死么。〔正末云〕师父救徒弟咱。〔吕洞宾云〕油镬虽热。全真不傍。苦海无边。回头是岸。岳寿你省也么。〔正末云〕徒弟省了也。〔吕洞宾云〕跟我出家去来。〔正末云〕情愿跟师父出家。〔吕洞宾云〕鬼力。且留下。等我见阎君去。〔吕做见阎王科阎王云〕早知上仙到来。只合远接。接待不周。勿令见罪。〔吕洞宾云〕岳寿所犯何罪。叉入九鼎油镬。〔阎王云〕因他在阳间做六案都孔目。造罪极多。又触犯上仙。因此叉入油镬。〔吕洞宾云〕上帝好生之德。阎君看贫道面上。免岳寿油镬之罪。化与贫道做个徒弟。放他回阳间去罢。〔阎王云〕待我看咱。〔做望科云〕可怜也。岳寿的妻。将他尸骸焚化。还魂不的了也。〔吕洞宾云〕却怎了。阎君你再与我看一看去。〔阎王云〕待小圣再看去。〔做看科云〕上仙。有今郑州奉宁郡东关里青眼老李屠的儿子小李屠。死了三日。热气未断。着岳寿借尸还魂去。上仙可是如何。〔吕洞宾云〕好好好。岳寿。谁想你浑家将你尸骸烧化了。我如今着你借尸还魂。尸骸是小李屠。魂灵是岳寿。休迷了本来面目。若到人间。休恋着酒色财气。人我是非。贪嗔痴爱。你听者。前姓休移后姓莫改。双名李岳。道号铁拐。速离阴府者。〔正末云〕大嫂你好狠也。把我多留几日。怕做甚么那。〔唱〕听的道烧了我尸骸将我来没乱煞。俺妻子知他是怎生么。若放我回家儿半霎。只当似枯树上再开花。〔下〕
　　〔吕洞宾云〕岳寿还魂去了也。此人到的阳间。见那酒色财气。人我是非。贪嗔痴爱。等他功成行满。贫道再去点化他。〔诗云〕我着他阎王殿上除生死。紫府宫中立姓名。指开海角天涯路。免得迷人大道行。〔下〕〔阎王云〕领上仙法旨。送岳寿生魂直至李屠家借尸还魂去。岳寿。你好有缘也。〔诗云〕人之生死在吾前。贵贱荣枯能几年。今朝岳寿还魂去。异日当为洞府仙。〔下〕
　　〔音释〕
　　众平声　踏当加切　镬音和　罚扶加切　煞双鲊切　霎双鲊切
　　第三折
　　〔净扮孛老引旦倈上云〕老汉姓李。是这郑州东关里屠户。父母生我时。眼上有一块青。人顺口叫我做青眼李屠。嫡亲的四口儿。这个是媳妇儿。这个是孙子。孩儿是小李屠。不幸患病死了。今日三日也。心上还有些热。孩儿着众街坊抬出来我看。〔众人抬正末出科〕〔孛老云〕孩儿。你苏醒者。兀的不痛杀我也。〔正末做还魂科〕〔唱〕
　　【双调新水令】只俺个把官猾吏堕阿鼻。多谢得吕先生化为徒弟。家里啼哭杀娇养子。没乱杀脚头妻。生死轮回。一去了早三日。
　　〔云〕大嫂。张千。福童。你在那里也。〔孛老云〕谢天地。孩儿还魂了也。〔正末云〕■〈口退〉。兀那村老子。你有甚么事到衙门里告去。怎生直来到我卧房中。〔孛老云〕我是你的父亲。这是你媳妇。儿子。你怎生不认的了。〔正末唱〕
　　【沽美酒】知道他谁是谁。我将你记一记。委实委实不认的。〔旦儿云〕李屠。你不认的我么。我是你浑家。〔孛老云〕孩儿。你怎生说这等话。孩儿。我是你父亲。你魂迷了。忘记了也。〔正末唱〕却怎生一发的闹起。知他是甚亲戚。
　　【太平令】依旧有青天白日。则不见幼子娇妻。我纔离了三朝五日。儿也这其间哭的你一丝两气。我如今在这里。不知他在那里。几时得父子夫妻完备。
　　〔云〕张千。你与我拿将下去。〔孛老云〕孩儿。怎生说这话。我是你爹爹。〔正末云〕我倒是你公公哩。〔孛老云〕你听我说。你是我儿子小李屠。今日死了三日也。心头有些热。不曾送出去。今日你还魂来了。怎生不认的我了。〔旦儿云〕李屠。我是你浑家。怎生不认的。〔正末云〕休要大惊小怪的。等我寻思咱。〔做沉吟科背云〕我是岳寿。骂了韩魏公。得了这一惊諕死了。我死至阴府。阎君将我叉入九鼎油镬。是吕先生救了。着我还魂。谁想岳大嫂烧了我的尸骸。着我借尸还魂。尸骸是李屠的。魂灵是岳寿的。这里敢是李屠家里。我待看岳大嫂和福童孩儿。怎生得去。只除是这般。〔向众云〕我虽是还魂回来。我这三魂不全。一魂还在城隍庙里。我自家取去。〔孛老云〕媳妇儿。快收拾香纸。咱替孩儿取魂去。〔旦儿云〕爷。休教他去。〔正末云〕我自家取去。您是生人。惊散了我的魂灵。我又是死的了。你休来。我自己取去。〔正末起身跌倒科云〕哎哟。跌杀我也。〔孛老云〕孩儿。你一条腿瘸。你走不动。〔旦儿云〕你一了瘸。〔正末云〕怎生腿瘸。师父也。把似你与我个完全尸首。怕做甚么呢。〔孛老云〕你有一条拐。我拿将来你拄着。你便行的动。〔正末云〕将来将来。〔做拄拐起身行科旦儿云〕我扶将你去。〔正末云〕靠后。我自家取去。〔旦儿云〕你休去。你且歇一日。明日取去。〔正末喝云〕靠后。〔做出门科〕〔孛老云〕着他先行。俺随后跟将去。〔同旦儿下〕〔正末云〕我想当初做吏人时。扭曲作直。瞒心昧己。害众成家。往日罪过。今日折罚。都是那一管笔。〔诗云〕可正是七寸逍遥管。三分玉兔毫。落在文人手。胜似杀人刀。〔唱〕
　　【雁儿落】则我那一管笔扭曲直。一片心瞒天地。一家儿享富贵。一辈儿无差役。
　　〔云〕我当初做吏人时。挣将来的东西。妻儿老小都受用了。〔唱〕
　　【得胜令】俺只道一世里吃不尽那东西。谁承望半路里脚残疾。为甚么尸首儿登途慢。则为我魂灵儿探爪迟。则为当日。骂韩魏公一场怕一场气。至如今日。〔带云〕若有人说。脑背后韩魏公来也。〔唱〕哎哟。諕的我一脚高一脚低。
　　【庆东原】为甚我今日身不正。则为我往常心不直。和那鬼魂灵不能勾两脚踏实地。至如省里部里。台里院里。咱只说府里州里。他官人每一个个要为国不为家。怎知道也似我说的行不的。
　　〔做回看科云〕休来休来。我到城隍庙取魂灵去也。想我死不多时。岳大嫂便把我尸骸焚化了。这嫁人事。知他又是怎的。我索行动些。〔唱〕
　　【川拨棹】俺自从做夫妻二十年几曾离了半日。早起去衙里便是分离。晚夕来到家里。那场欢喜。满口贤惠。一刬精细。要一供十。举案齐眉。那些夫妻道理。听的当远差教休出去。早教我推病疾。今日受烦恼有甚尽期。
　　【七弟兄】那一七。二七。哭啼啼。尽七少似头七泪。亲人约束外人欺。独自坐地独自睡。
　　【梅花酒】看看的过百日。官事又萦羁。衣食又催逼。儿女又央及。那婆娘人材迭七八分。年纪勾四十岁。不争我去的迟。被那家使心力。使心力厮搬递。厮搬递卖东西。卖东西到家里。到家里看珠翠。看珠翠寄钗篦。寄钗篦定成计。定成计使良媒。使良媒怎支持。怎支持谎人贼。
　　【收江南】我只怕谎人贼营勾了我那脚头妻。脚头妻害怕便依随。依随了一徧怎相离。我如今在这里。〔云〕适纔李屠的浑家。也有些颜色。着我就这里不中。〔唱〕我这里得便宜俺浑家敢那里落便宜。
　　〔带云〕我想这做屠户的。虽是杀生害命。还强似俺做吏人的瞒心昧己。欺天害人也。〔唱〕
　　【太清歌】他退猪汤不热如俺浓研的墨。他杀狗刀不怏如俺完成笔。他虽是杀生害命为家计。这恶业休提。俺请受了人几文钱改是成非。似这般所为。碜可可的活取民心髓。抵多少猪肝猪蹄。也则是秤大小为生过日。不强似俺着人脓血换人衣。
　　【川拨棹】想当初去衙里。马儿上稳坐地。挺着腰肋。捻着髭须。引着亲随。傲着相知。似那省官气势。到如今折罚来直恁的。
　　〔云〕你每休跟的我来。惊了我魂灵。我又是死的也。呀。左右无人。这影儿可是谁的。可原来是我的。〔做摸头发髭须科云〕天也。怎生变得我这等模样了。〔唱〕
　　【鸳鸯煞】却怎生鬅松着头发胡着个嘴。刬地拄着条粗拐瘸着条腿。往常我请俸禄修养的红白。饮羊羔将息的丰肥。畅道我残病身躯。丑诧面皮。穿着这繿缕衣服呸可怎生闻不的这腥膻气。到家里见了俺那幼子娇妻。将我这借尸首的魂灵儿敢不认得。〔下〕
　　〔音释〕
　　阿何哥切　鼻音疲　日人智切　的音底　戚仓洗切　瘸臣靴切　直征移切　役银计切　疾精妻切　刬音产　十绳知切　七仓洗切　逼兵迷切　及更移切　力音利　篦邦迷切　贼则平声　墨忙背切　笔部每切　碜森上声　髓桑嘴切　肋梨妹切　诧疮诈切　繿音蓝
　　第四折
　　〔岳旦领倈儿上云〕妾身岳寿的浑家是也。自俺孔目亡过之后。韩魏公大人与俺立了个节妇牌。说俺岳寿是个能吏。因諕死了。与俺重修房舍门楼。一应闲杂人等。不许上俺门来。今日要与孔目看经做好事。我着张千与孙福叔叔。请僧人去了。怎生不见来。下次小的每门首看着。若来时报复我知道。〔正末上云〕自家岳寿便是。望我大嫂和孩儿去。忘了我家住处。试问人咱。〔向古门道问科云〕兀那大哥。那里是岳孔目住处。〔内应云〕那新门楼就是。自从岳孔目死了。韩魏公大人见他是个能吏。与他修理门楼房屋。但凡闲杂人等。不许上门哩。〔正末云〕量岳寿有何德能。着大人这般用心也。〔唱〕
　　【中吕粉蝶儿】大院深宅。闲杂人赶离门外。与亡灵累七修斋。则俺那守服的妻。带孝的子。争知我在也不在。若听的岳孔目回来。孩儿每那一场大惊小怪。
　　【醉春风】则俺情意重如山。那里也侯门深似海。〔做叫门云〕岳大嫂开门来。〔岳旦开门云〕一个鏖槽叫化头出去。〔做推倒末科〕〔正末唱〕出门来推了个脚梢天。这婆娘不将我睬。睬。〔带云〕大嫂。你不睬也罢。〔唱〕怎将我擘面拳敦。涌身推抢。那里降阶接待。
　　〔岳旦云〕这厮说话有些蹊跷。你是甚么人。〔正末云〕大嫂。我是你丈夫岳寿。〔岳旦云〕这厮胡说。俺那丈夫这般模样。好要便宜。拖这厮往官司去。你说你是岳孔目。当初怎生死了来。说的是。万事都休。说的不是。不道的饶了你哩。〔正末云〕你也说的是。你听我说。当日我与张千接韩魏公不着。来家吃饭。见一个先生在咱门首。大哭三声。大笑三声。骂福童孩儿做无爷业种。骂你做寡妇。骂我做没头鬼。被我使张千吊在门首。不知那里走将一个庄家老子。解放的去了。我骂他老无知。张千又对他说什么我是大鹏金翅鵰。他是小鵰儿。不想那老子可正是韩魏公。我得了这一惊。諕死了。到于阴府。阎君将我叉入九鼎油镬。多亏了吕洞宾师父救了我。着我还魂。被你烧了我的尸骸。着我借东关里青眼老李屠的儿子小李屠的尸首。借尸还魂。我一径的来看你子母每。想当日韩魏公着我洗的脖子干凈。绝早来州衙里试剑去。则一句儿。〔唱〕
　　【十二月】諕的我忘魂丧魄。谢吕洞宾免难除灾。阎罗王饶过我性命。你把岳孔目烧毁了尸骸。一灵儿无处■〈百刂〉划。空教人雨泪盈腮。
　　【尧民歌】我一灵儿先到望乡台。将这李屠尸首借回来。为孤儿寡妇动情怀。因此上瘸肷跛足践尘埃。哀也波哉。特地望你来。怎下的推我出宅门外。
　　〔岳旦云〕原来是孔目借尸还魂。这等你且进来。〔正末唱〕
　　【红绣鞋】贤达妇将咱休怪。这奸猾心把你胡猜。盖世间那个不是水性女裙钗。把亲夫殡抬出去。不曾把后老子招将来。我比你倒拄着一半拐。
　　〔岳旦云〕孔目。你怎生这等模样了。〔正末唱〕
　　【喜春来】我往常见那有钱无理的慌分解。见有理无钱的即便拍。瞒心昧己觅钱财。为甚我两个脚一个歪。也是我前世不修来。
　　〔岳旦云〕孔目。你坐着。孙福张千请僧人去了。敢待来也。〔孙福张千上云〕今日是俺哥哥的头七。请了几个和尚。买了些纸札。与哥哥看经。来到门首。俺见嫂嫂去来。〔做见正末科云〕嫂嫂。怎生伴着个叫化的坐。是甚么模样。拿棍来打这厮。〔正末唱〕
　　【迎仙客】一个家嗔忿忿。一个家闹咳咳。改不了司房里欺人恶性格。孙福咱相识二十年。张千你随我六七载。哎没上下村材。怎不把岳孔目哥哥拜。
　　〔岳旦云〕这人不是叫化的。是你哥哥岳孔目。〔张千云〕呸。俺哥哥怎生这般嘴脸。〔正末云〕孙福张千。我是你哥哥岳寿。〔张千云〕你道是岳孔目。你怎生死了来。〔正末云〕我借李屠尸首还魂回来。你怎生不认我。〔孙福张千做悲科云〕原来是孔目哥哥借尸还魂了也。〔孛老同旦儿上云〕我远远的跟着。孩儿往这一家里去了也。只得跟进去。〔做见科云〕孩儿。你在这里做甚么。咱回家去来。〔正末云〕这是俺家里。〔岳旦云〕这是我的夫主。〔李旦云〕他是我的丈夫。〔众争认科〕〔张千夺拐打孛老科〕〔正末做劝跌倒科云〕张千。我须有些瘸。〔张千发科云〕你可不早说与我。〔孛老云〕我家的儿子认了别人。更待干罢。俺去告官去来。〔众同下〕〔韩魏公引从人上排衙科云〕老夫韩琦是也。今日升厅。坐起早衙。左右的喝撺厢。〔孛老李旦孙福张千岳旦倈儿正末同上〕〔孛老云〕冤屈冤屈。〔韩魏公云〕甚么人叫冤屈。左右与我拿过来。〔做拿科〕〔韩魏公云〕兀那老子。你告甚么。〔孛老云〕相公可怜见。小人是李屠。有我的儿子小李屠。死了三日。如今还魂回来。他说一灵儿在城隍庙里。他自取去。谁想走到这个人家里去。就不来家。不肯认我。他是我的孩儿。相公。与我做主咱。〔岳旦云〕相公可怜见。则他便是我丈夫岳寿。〔韩魏公问正末科云〕兀那厮。你端的是谁家人。〔正末云〕则我是岳寿。借尸还魂回来也。〔韩魏公云〕你说你是岳寿。你当初怎么死了来。你说一徧我听。〔正末云〕相公可怜见。听岳寿细说一徧咱。〔韩魏公云〕你说的是。万事罢论。说的不是。左右安排下势剑铜■〈釒算斤〉。决不饶恕。〔正末唱〕
　　【普天乐】为相公有声名。因小人多粘带。小人有铜肝铁胆。相公有势剑金牌。魂灵儿归地府。死尸儿焚郊外。死尸儿焚了魂灵儿在。谢吕先生救得回来。因此上更名改姓。瘸肷跛足。换骨抽胎。
　　〔孛老云〕你是我的儿。跟我家去。〔正末云〕我不跟你去。〔韩魏公云〕你因何不跟他去。〔正末唱〕
　　【快活三】恁的官法严把牛马宰。你见行市紧早母猪灾。悬羊头卖狗肉赖人财。倚仗着秤儿小刀儿快。
　　〔孛老云〕相公。他不跟我去。一棍打杀了。大家都不要。〔正末唱〕
　　【鲍老催】你正是拾的孩儿落的摔。待将我细切薄批卖。〔韩魏公云〕这桩事。着老夫怎生下断。〔吕洞宾冲上科云〕韩魏公。休错断了事也。〔正末唱〕有德行的吾师恰到来。我这里掂脚舒腰拜。好着我慌慌乱乱。劳劳嚷嚷。怨怨哀哀。
　　〔吕洞宾云〕岳寿。你省了也么。〔正末云〕弟子省了也。情愿跟师父出家去。〔唱〕
　　【上小楼】我如今把玉锁顿开。金枷不带。撇了酒色。辞了财气。跳出墙来。上的街。化了斋。别无妨碍。只望完全了乞儿皮袋。
　　【幺篇】抹了钵盂。装在布袋。繿繿缕缕。悲悲邓邓。往往来来。拄着拐。穿草鞋麻袍宽快。但得个无烦恼恰胜似紫袍金带。
　　〔吕洞宾云〕徒弟。则今日跟我朝元去来。〔正末云〕岳大嫂。好看福童孩儿。李大嫂。你承奉李老人家。师父。弟子情愿出家去。〔做拜谢韩魏公同吕洞宾下〕〔韩魏公云〕岳寿已跟吕洞宾修仙去了。你等也不必争论。各自回家去罢。〔断云〕老夫为官断事今已老。这等借尸还魂从古少。要知大罗仙径本非遥。只是世人眼孔生来小。你也莫思夫主再回来。你也休想孩儿重认了。不如各自归家早早修。免被是非人我空劳扰。〔同下〕〔正末上唱〕
　　【耍孩儿】从今日填还了妻子冤家债。我心上别无挂碍。拜辞了人我是非乡。拂绰了满面尘埃。名缰利锁都教剖。意马心猿尽放开。也只怕尊师怪。远离尘世。近访天台。
　　〔众仙队子上奏乐科〕〔吕洞宾云〕众仙长都来了也。李岳跟我朝元去来。〔正末唱〕
　　【二煞】汉锺离有正一心。吕洞宾有贯世才。张四郎曹国舅神通大。蓝采和拍板云端里响。韩湘子仙花腊月里开。张果老驴儿快。我访七真游海岛。随八仙赴蓬莱。
　　〔吕洞宾云〕您众人听者。这的是李屠的尸首。岳寿的魂灵。我着他借尸还魂来。〔词云〕贫道再降临凡世。度你个掌刑名主文司吏。因为有道骨仙风。误堕入酒色财气。惧怕那韩魏公命染黄泉。就阴府化为徒弟。李屠家借尸还魂。终不脱腥膻臭秽。煅炼就地水火风。合养定元阳真气。跟贫道证果朝元。拜三清同朝玉帝。〔正末拜谢科唱〕
　　【煞尾】你着我侧着身云雾里行。瘸着腿波面上踹。屠户家脚起全凭着拐。则俺这令史每心平过的海。
　　〔音释〕
　　宅池斋切　累上声　鏖袄平声　魄铺买切　■〈百刂〉音摆　划胡乖切　肷音廉　跛波上声　拍铺买切　咳音孩　格皆上声　摔音洒　掂店平声　膻扇平声　秽音畏　踹捕采切
　　题目　韩魏公断借尸还魂　
　　正名　吕洞宾度铁拐李岳
　　吕洞宾度铁拐李岳杂剧终

《元曲选》　王月英元夜留鞋记杂剧　（明）臧晋叔 编
　　王月英元夜留鞋记杂剧　　（元）曾瑞卿 撰
　　●王月英元夜留鞋记杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　郭秀才沉醉误佳期　正名　王月英元夜留鞋记 
　　楔子
　　〔老旦卜儿同正旦王月英领梅香上〕〔诗云〕生男勿喜女勿悲。曾闻有女作门楣。世人谁解求凰曲。拈得琼箫莫浪吹。老身姓李。嫁的夫主姓王。自夫主亡化过了。俺两口儿守着胭脂铺。过其日月。女孩儿小字月英。年长一十八岁。未曾许聘他人。老身为此一件。忧心不下。今日姑姑家做好事。差人请我。梅香。你和姐姐在铺儿里坐。我往姑姑家里走一遭去也。〔下〕〔正旦云〕母亲去了。这早晚怎不见人买胭脂那。〔梅香云〕姐姐。早些儿哩。再一会儿敢有人来也。〔末扮郭华上诗云〕一自离家赴选场。命中无分面君王。方信文齐福不至。锦衣何日早还乡。小生姓郭名华。字君实。本贯西京洛阳人也。年长二十三岁。未曾娶妻。俺父亲讳郭茂。母亲亡逝已过。止有小生一人。并无以次弟妹。祖上以来。皆习儒业。因小生学成满腹文章。更兼仪表不俗。今年春榜动。选场开。奉父母严命。特来上朝应举。自谓状元探手可得。岂知时运不济。榜上无名。屡次束装而回。却又担阁。人都道我落第无颜。羞归乡里。那知就中自有缘故。这相国寺西有座胭脂铺儿。一个小娘子生得十分娇色。与小生眼去眉来。大有顾盼之意。我每推买胭脂粉。觑他一遭。争奈他母亲常在铺里。不能勾说句话儿。小生今日再推买胭脂去。看他母亲在铺儿里也不在。若是不在呵。小生与那小娘子说句知心的话。有何不可。〔做见正旦云〕小娘子祗揖。有胭脂粉。我买几两呢。〔正旦云〕秀才万福。有有有。好个聪俊的秀才也。梅香。取上好的胭脂粉来。打发这秀才咱。梅香。待我去问他。你买这胭脂是做人事送人的。还是自己要用的。〔郭华云〕你问我怎么。〔梅香云〕你若自用。我取上等的与你。若送人只消中样也彀了。〔郭华云〕你不要管我。只把上好的拿来。我还要拣哩。〔正旦唱〕
　　【仙吕赏花时】谁知道半霎相看百种愁。则被那一点相思两处勾。〔郭华云〕小娘子。这胭脂粉不见好。还有高的换些与我。〔正旦唱〕他把这脂粉作因由。〔云〕秀才。这是上等的胭脂粉哩。〔郭华云〕看小娘子分上。便不好也收了去。〔正旦唱〕我见他趋前退后。待言语却又早紧低头。〔同梅香下〕
　　〔郭华云〕谢天地。今日他母亲不在铺儿里。我看那小娘子的说话。尽有些意思。则做我铜钱不着。日日来买胭脂。若能勾打动他。做得一日夫妻。也是我平生愿足。〔诗云〕一见俏裙钗妖娆甚美哉。相思分两下。何日称心怀。〔下〕
　　〔音释〕
　　解音械　分去声　霎音杀　种上声　退吞去声　思去声
　　第一折
　　〔正旦同梅香上云〕妾身王月英。自从见了那郭秀才。使妾身每日放心不下。即渐成病。况值阳春天气。好是烦恼人也呵。〔唱〕
　　【仙吕点绛唇】独守香闺。懒临阶砌。慵梳洗。湿透罗衣。总是愁人泪。
　　〔梅香云〕姐姐。你这几日情怀欠好。饮食少进。看看憔瘦了也。〔正旦唱〕
　　【混江龙】你道我粉容憔悴。恰便似枝头杨柳恨春迟。每日家羞看燕舞。怕听莺啼。又不是侍女无情与我相■〈忄敝〉懆。又不是老亲多事把我紧收拾。为甚么妆台不整。锦被难偎。雕阑闷倚。绣幙低垂。长则是苦恹恹不遂我相思意。到如今钏松了玉腕。衣褪了香肌。
　　〔梅香云〕我见姐姐好生憔悴。你可思想些甚么那。〔正旦唱〕
　　【油葫芦】瘦损春风玉一围。九十日韶光能有几。席前花影坐间移。〔梅香云〕想姐姐这般丰韵。自然有个俊俏的郎君作对哩。〔正旦唱〕你道是鸾凰自有鸾凰配。鸳鸯自有鸳鸯对。〔梅香云〕姐姐说便是这等说。只是你年纪儿小。那喜事还早哩。〔正旦唱〕你道我年纪小。喜事迟。我则怕镜中人老偏容易。常言道花也有未开期。
　　〔梅香云〕姐姐。你纔一十八岁。慌怎么的。〔正旦唱〕
　　【天下乐】我则怕一去朱颜唤不回。误了我这佳期。待怎的。若得个俏书生早招做女壻。暗暗的接了财。悄悄的受了礼。便落的虚名儿则是美。
　　〔梅香云〕姐姐。这等事你不明对我说。怎生得个成就日子那。〔正旦唱〕
　　【那咤令】这件事。天知地知。这件事。神知鬼知。这件事。心知腹知。口里言。心中计。休得便走漏天机。
　　〔梅香云〕这几时莫要说姐姐。连我梅香也害的消瘦了。〔正旦唱〕
　　【鹊踏枝】我为他蹙蛾眉。减腰围。但得个寄信传音。也省的人废寝忘食。若能勾相会在星前月底。早医可了这染病躭疾。
　　〔梅香云〕这等说来。想是你看上那秀才了。他有那件儿生的好处。中了姐姐的意来。〔正旦唱〕
　　【寄生草】他可有浑身俏。我偷将冷眼窥。端的个眉清目秀多伶俐。他把娇胭腻粉频交易。与我言来语去相调戏。现如今紫鸾箫断彩云空。几时得流苏帐暖春风细。
　　〔梅香云〕姐姐这般呵。可不躭阁了你。我如今拚的与你担着这个罪名儿。你有什么说话。我替你寄与那秀才去。〔正旦云〕若是这等。多谢了你也。〔唱〕
　　【金盏儿】咱两个最相知。说真实。梅香也你休要等闲泄漏春消息。我忙赔笑脸厮央及。〔带云〕你若去时呵。〔唱〕我索与你金环儿重改造。鹤袖儿做新的〔梅香云〕姐姐。我说便也说了。则没个媒人。怎生是好。〔正旦唱〕何须寻月老。则你是良媒。
　　〔做写诗科云〕我亲笔写下一首诗在此。你与我送与那生去咱。〔梅香云〕姐姐。我去便去。则是把什么做定礼那。〔正旦唱〕
　　【后庭花】你将这锦纹笺为定礼。〔梅香云〕也要鼓笛送去纔好。〔正旦唱〕你将这紫霜毫做鼓笛。〔梅香云〕谁是保亲的。〔正旦唱〕保亲的是鸳鸯字。〔梅香云〕谁是主婚的〔正旦唱〕主婚的是锦绣题。〔梅香云〕母亲知道呵。可怎了也。〔正旦唱〕休怕我母亲知。抵多少姻缘相会。卓文君驾香车归故里。汉相如到他乡发志气。薛琼琼有宿缘仙世期。崔怀宝花园中成匹配。韩彩云芙蓉亭遇故知。崔伯英两团圆直到底。
　　〔梅香云〕常言道得好。佳人有意郎君俏。可知姐姐看上他来。〔正旦唱〕
　　【柳叶儿】这的是佳人有意。都做了年少的夫妻。那会真诗就是我傍州例。便犯出风流罪。暗约下雨云期。常言道风情事那怕人知。
　　〔梅香云〕姐姐。你可还有什么说话。对那秀才说么。〔正旦唱〕
　　【赚煞尾】只几句断肠词。写不尽中心意。全靠你梅香说知。我比待月莺莺不姓崔。休教咱罗帏中魂梦先飞。莫延迟。你与我疾去忙归。〔梅香云〕姐姐。也还要选个好日期纔是。〔正旦唱〕拣甚么良辰并吉日。则愿他停眠少睡。早早的成双作对。趁着那梅梢月转画楼西。〔下〕
　　〔梅香云〕姐姐进房中去了。分付我将这简帖儿暗暗的送与那秀才去。〔诗云〕我是小梅香。好片热心肠。全凭诗一首。送与有情郎。〔下〕
　　〔音释〕
　　慵音虫　看平声　■〈忄敝〉音鳖　懆音灶　拾绳知切　钏川去声　丰音风　的音底　食绳知切　疾精妻切　中去声　调平声　实绳知切　息丧挤切　及更移切　重平声　笛丁梨切　那上声
　　第二折
　　〔郭华上云〕欢来不似今朝。喜来那逢今日。小生郭华。自从在胭脂铺里与那小娘子相会了几次。那小娘子深有留恋小生之意。争奈不得成就。正思虑间。谁想小娘子遣梅香送一简帖儿来与我。小生看那诗中之意。是约小生今夜在相国寺观音殿中相会。今日正是元宵佳节。众朋友每请我赏灯。多饮了几杯酒。我进的这山门来。这个不是观音殿。我进殿门来。〔做揖科云〕观音萨菩。你是慈悲的。你是救苦难的。今日一天大事。都在这殿里。你岂可不帮衬着我。〔做醉科云〕这一回酒上来了。且在此等待着小娘子。权时盹睡咱。〔做睡科〕〔正旦领梅香挑灯上云〕妾身王月英是也。惭愧今夜上元佳节。那郭秀才在寺中等候久了。我被社火游人拦当。兀的不有三更时分。梅香敢怕误了期约也。〔梅香云〕姐姐行动些。〔正旦唱〕
　　【正宫端正好】车马践尘埃。罗绮笼烟霭。灯球儿月下高抬。这回偿了鸳鸯债。则愿的今朝赛。
　　【滚绣球】天澄澄恰二更。人纷纷闹九垓。〔云〕不知今夜怎生这等耳热眼跳也。〔唱〕敢是母亲行有些嗔责。〔梅香云〕奶奶着俺们看罢灯早回去哩。〔正旦唱〕则教我看灯罢早早回来。你看那月轮呵光满天。灯轮呵红满街。沸春风管弦一派。趁游人拥出蓬莱。莫不是六鳌海上扶山下。莫不是双凤云中驾辇来。直恁的人马相挨。
　　〔梅香云〕姐姐。你看这般月色。映着一片灯光。宝马香车。往来不绝。果然是好景致也。〔正旦唱〕
　　【倘秀才】看一望琼瑶月色。似万盏琉璃世界。则见那千朵金莲五夜开。笙歌归院落。灯火映楼台。把梳妆再改。
　　〔梅香云〕姐姐。你生得桃腮杏脸。星眼蛾眉。便比着月殿嫦娥。也不让他。但不知那秀才的福分生在那里。要姐姐这等费心也。〔正旦唱〕
　　【滚绣球】浅浅的匀粉腮。淡淡的扫眉黛。不梳妆又则怕母亲疑怪。没奈何云鬓上斜插金钗。风飘飘吹缕衣。露冷冷湿绣鞋。多情月送我在三条九陌。又不曾泛桃花流下天台。则因这武陵仙子春心荡。却被那尘世刘郎引出来。今夜和谐。
　　〔梅香云〕姐姐。早来到相国寺了也。〔正旦云〕梅香。跟我观音殿上游翫去来。〔做上殿拜科〕〔唱〕
　　【叨叨令】背着这闹火火亲身自向莲台拜。只见他静悄悄月明千里人何在。〔做见科唱〕元来个困腾腾和衣倒在窗儿外。〔云〕哦。我猜着他了。〔唱〕莫不为步迟迟更深等的无聊赖。早些儿觉来也波哥。早些儿觉来也波哥。我只索向前去推整他头巾带。
　　〔梅香云〕这厮敢睡着了。待我叫他。〔做叫不醒科云〕这等好睡。姐姐。待我推醒他。〔做推不醒科〕〔正旦唱〕
　　【滚绣球】且饶过王月英。待唤声郭秀才。又则怕有人在画檐之外。我靠香肩将玉体轻挨。觑着时眼不开。问着时头不抬。扶起来试看他容颜面色。〔做见郭醉科唱〕哎。却原来醉醺醺东倒西歪。我这里一双柳叶眉儿皱。他那里两朵桃花上脸来。说甚乖乖。
　　〔梅香笑科云〕元来他吃的醉了也。姐姐。你则闻他口中。可不酒臭哩。〔正旦云〕这生直恁般好酒。早知如此。我不来也罢了。〔唱〕
　　【呆骨朵】说甚么金尊倒处千愁解。好教人感叹伤怀。你只恋北海春醪。偏不待西厢月色。我道是看书人多志诚。你如今倒把我厮禁害。〔带云〕哎。秀才秀才。〔唱〕那里也色胆天来大。却原来酒肠宽似海。
　　〔梅香云〕既是他醉了。则管唤他怎的。姐姐。咱家去来。夜深了也。〔正旦云〕梅香休慌。再等一等。或者醒来。也不见得。〔做听更鼓科云〕呀。四更了也。我如今只得回去。〔做行再住科云〕我若是不与他些表记。则道俺不曾来此。我把这香罗帕包着一只绣鞋儿。放在他怀中。以为表记。有何不可。〔做放怀中科云〕梅香。咱家去来。〔梅香云〕姐姐。你也忒急性。你再等这秀才一等儿。〔正旦云〕梅香。我只怕母亲嗔怪。咱回家去来。秀才。你好无缘也。〔唱〕
　　【煞尾】本待要秦楼夜访金钗客。倒教我楚馆尘昏玉镜台。则被伊家厮定害。醉眼蒙眬唤不开。一枕南柯懒觉来。遗下香罗和绣鞋。再约佳期又一载。月转西楼怎停待。角奏梅花不宁奈。空抱愁怀归去来。〔带云〕哎。秀才秀才。〔唱〕你若要人月团圆鸾凤谐。那其间还把那三万贯胭脂再来买。〔同梅香下〕
　　〔郭华醒云〕不觉的睡着了也。〔做闻科云〕怎生一阵麝兰香。是那里吹来的呀。我这怀中是甚么东西。〔做见手帕鞋儿科云〕原来是一个香罗帕。包着一只绣鞋儿。嗨。这鞋儿正是小娘子穿的。他必定到此处来。见我醉了睡着了。他害羞不肯叫我。故留绣鞋为记。小娘子。你有如此下顾小生之心。我倒有怠慢姐姐之意。这多是小生缘薄分浅。不能成其美事。岂不恨杀我也。〔做看鞋科云〕我看了这一只绣鞋儿。端端正正。窄窄弓弓。这个香罗帕儿香香喷喷。细细腻腻的。物在人何在。天阿。我费了多少心情。纔能勾今夜小娘子来此寺中。相约一会。谁想小生贪了几杯儿酒睡着了。正是好事多磨。要我这性命何用。我就将这香罗帕儿咽入腹中。便死了也表小生为小娘子这点微情。〔诗云〕苦为烧香断了头。姻缘到手却干休。??向牡丹花下死。从教做鬼也风流。〔做咽汗巾噎倒科〕〔凈扮和尚上诗云〕我做和尚年幼。生来不断酒肉。施主请我看经。单把女娘一溜。小僧是这相国寺殿主。时遇元宵节令。大开山门。游人翫赏。这早晚更深夜静。长老分付着我巡视殿宇两廊灯烛香火。来到这观音殿内。〔做绊倒科云〕呀。怎生有个人睡在地下。我试看咱。〔做举灯看科云〕原来是个秀才。秀才起来。天色将明了。你起来家去罢。呀。可怎生唤不醒也。我再看咱。〔做惊科云〕呀。这秀才原来死了。〔做手摸科云〕怎生一只绣鞋在他怀内。敢是这秀才死了还不死哩。等我扶起他来。送出山门去。省的连累我。〔做扶科〕〔丑扮琴童慌上云〕自家琴童的便是。俺主人相国寺看灯去了。一夜不见回家。我索寻去咱。〔做入寺见科问云〕和尚。难道俺主人吃的这等醉哩。〔和尚云〕醉倒是活的。不知你家秀才怎生死在这里。〔琴童做惊科云〕俺主人死了〔做摸身上科云〕俺主人怀中现有一只绣鞋。我想来。俺主人在你寺里做的事。你必然知情。你如今将俺主人摆布死了。故意将这绣鞋揣在怀里。正是你图财致命。便待干罢。我将这尸首停在观音殿内。明有清官。我和你见官去来。〔拖和尚下〕〔外扮伽蓝同凈鬼力上云〕人间私语。天闻若雷。暗室亏心。神目如电。小圣相国寺伽蓝。奉观音法旨。分付小圣。因为秀才郭华与王月英本有前生夙分。如今姻缘未成。吞帕而亡。那秀才年寿未尽。着他七日之后。再得还魂。与王月英永为夫妇。鬼力那里。休得损坏了郭华尸首。待小圣自回菩萨话去也。〔同鬼力下〕
　　〔音释〕
　　盹敦上声　当上声　垓音该　行音杭　责斋上声　辇连上声　色筛上声　泠音凌　陌音卖　傻商鲊切　解上声　禁平声
　　第三折
　　〔凈扮张千引祗从排衙上科云〕喏。在衙人马平安抬书案。〔外扮包待制上〕〔诗云〕冬冬衙鼓响。书吏两边排。阎王生死殿。东岳摄魂台。老夫姓包名拯。字希仁乃庐州金斗郡四望乡老儿村人氏。现为南衙开封府尹之职。因为老夫廉能清正。奉公守法。圣人敕赐势剑金牌。着老夫先斩后奏。今日升堂。坐起早衙。张千。将放告牌抬出去者。〔琴童扭和尚上云〕冤屈也。〔和尚云〕干贫僧什么事。〔包待制云〕张千。甚么人喧嚷。〔张千云〕是一个书童扭着一个和尚叫冤屈哩。〔包待制云〕那叫冤屈的着他上来。〔张千喝云〕告状的当面。〔琴童和尚做入见科〕〔包待制云〕兀那厮。你有甚么冤枉不明之事。分说明白。老夫与你判断咱。〔琴童云〕爷爷可怜见。小的是个琴童。跟着郭华秀才来京应举。俺秀才因遇元宵看灯。去到相国寺中。不知这和尚怎生将俺秀才弄死了。怀儿里揣着一只绣鞋。小的每扯住这和尚。特来告状。望爷爷与小的做主咱。〔包待制云〕兀那和尚。你既为出家人。可怎生谋死人。你从实的说来。免受刑法。〔和尚云〕爷爷。小僧当夜在寺中巡绰灯火。到观音殿内。见个秀才睡在地下。我则说他酒醉倒了。我用手去他口边摸着。早没的气了。恐怕连累小僧。正待扶起他来。送出山门去。不想撞见琴童来寻。他就扯住小僧。道我害了他性命。小僧委实不知别情。〔包待制云〕这件事必有暗昧。张千。将琴童共和尚收在牢内。我自有个处治。〔张千云〕理会的。牢里收人。〔和尚云〕冤屈阿。可教谁人救我也。〔同琴童下〕〔包待制云〕张千。你近前来。听我分付。〔做耳语科云〕小心在意。疾去早来。〔张千云〕理会的。〔下〕〔包待制云〕张千去了。老夫无甚事。且退后堂歇息咱。〔暂下〕〔张千扮货郎挑担上云〕自家张千。奉老爷的言语。着我扮做个货郎。挑着这绣鞋儿。体察这一桩事。若有人认的呵。便拏他见老爷去。自有发落。〔做摇鼓科〕〔卜儿上云〕老身王月英的母亲便是夜来有我女孩儿因与梅香看花灯耍去。失落了一只绣鞋儿。无处寻觅。我恰纔去亲戚家吃筵席回来。远远的看见一个货郎儿。担上挂着一只绣鞋。好似俺女孩儿的。待我试问他咱。〔做见科云〕哥哥。你这只绣鞋儿是那里来的。〔张千云〕老人家。我因看花灯去恰的。你问他怎么。〔卜儿云〕哥哥不知我女孩儿因看花灯掉了这只绣鞋儿。你回与我罢。〔张千云〕你老人家再仔细看着。是也不是。〔卜儿云〕哥哥。是我女孩儿的。〔张千做扯住卜儿科云〕好呀。这只绣鞋儿不打紧。干连着一个人的性命。我拏着你见官去来。这的是踏破铁鞋无觅处。得来全不费工夫。〔同下〕〔正旦同梅香上云〕妾身王月英。夜来相国寺赴期。那秀才醉倒在地。误了期约。我留下一个手帕一只绣鞋为表记。不知他醒了时怎生悔恨。今日母亲去亲戚家吃筵席去了。我想那秀才好是无缘也呵。〔唱〕
　　【中吕粉蝶儿】云鬓堆鸦。敛双眉不堪妆画。有甚事愁绪交加。我这里昼忘餐。夜废寝。把咱牵挂。想昨宵短命冤家。引的人放心不下。
　　〔梅香云〕姐姐。想那秀才好没福也。姐姐为他费了多少心。干走了我们这半夜哩。〔正旦云〕怎么这一会儿有些心绪不宁。梅香。待我少将息咱。〔张千上云〕自家张千的便是。适纔拏得王婆婆到官去。如今又着我勾他女孩儿王月英。只索再走一遭。王月英在家么。〔梅香云〕姐姐。门首有人唤你哩。〔正旦云〕梅香。你看去。这是什么人。〔梅香云〕是那开封府的公人。好生凶狠哩。〔正旦云〕这事可怎了也。〔唱〕
　　【醉春风】我只道开封府要勾谁。元来题着王月英单唤咱。〔张千做入见科云〕兀那王月英。有人告着你哩。〔正旦唱〕你没来由揣与我个罪名儿。敢不是耍。耍。〔张千喝科云〕■〈口退〉。〔正旦唱〕我恰待东掩西遮。他早则生嗔发怒。不由人不胆慌心怕。
　　〔云〕哥哥。你莫不错拏了我么。〔张千云〕上司着我勾拏王月英。怎么错勾了。〔正旦云〕我这王月英曾犯什么罪来。〔唱〕
　　【迎仙客】我须是王月英。又不是泼烟花。又不是风尘卖酒家。有甚么败了风化。有甚么差了礼法。公然便把人勾拏。哥哥也你休将这女孩儿相惊諕
　　〔张千云〕王月英。快跟我去来。〔正旦云〕哎呀。可着谁救我也。〔同张千下〕〔包待制上云〕着张千勾王月英去了。这早晚怎生还不见来。〔张千拏正旦入跪科云〕禀爷。这就是不见了绣鞋儿的王月英。〔包待制云〕你便是王月英么。〔正旦云〕妾身是王月英。〔包待制云〕你多大年纪。曾有婚配来么。〔正旦云〕告爷爷可怜见。试听我王月英说一遍咱。〔唱〕
　　【红绣鞋】俺年纪小未曾招嫁。〔包待制云〕你在那里住坐。〔正旦唱〕从小里长在京华。〔包待制云〕你家做甚营生买卖。〔正旦唱〕祖辈儿卖脂粉作生涯。〔包待制云〕你有兄弟也无。〔正旦唱〕叹只身无兄弟。〔包待制云〕你有父亲么。〔正旦唱〕更老亲早亡化。〔包待制云〕你是何门户。〔正旦云〕本是个守农庄百姓家。
　　〔包待制云〕你既是个女子。怎生不守闺门之训。这绣鞋儿却揣在郭华怀中。有何理论。从实招来。休讨打吃。〔正旦唱〕
　　【石榴花】相公你怀揣着明镜掌刑罚。断王事不曾差。我本是深宅大院好人家。说甚郭华。〔包待制云〕胡说。你道不认的郭华。这绣鞋儿是飞在他怀里的。〔正旦做慌科唱〕郭华因咱。諕的我兢兢战战寒毛乍。〔包待制云〕眼见得这绣鞋是与他做表记了。〔正旦唱〕见相公语话儿兜搭。〔包待制云〕你还不招。只这绣鞋儿便是真赃正犯了。〔正旦唱〕你道是真赃正犯难干罢。平白地揣与我个祸根芽。
　　〔包待制云〕你快实说。你这一只绣鞋儿怎生得到郭华怀里来。〔正旦做沉吟科云〕嗨。这事可着我说个甚的。〔唱〕
　　【斗鹌鹑】又不曾锦被里情浓。原来是绣鞋儿事发。〔包待制云〕可知是你的鞋儿。张千。唤他母亲出来对证。〔张千云〕王婆婆。老爷呼唤。〔卜儿上见正旦哭科云〕孩儿。此一件事你做下了也。〔正旦唱〕见母亲哭哭啼啼。却教我羞羞答答。〔卜儿云〕孩儿。这绣鞋因甚在那秀才怀里来。〔正旦唱〕则管里将那缘由审问咱。我则索无言指落花。本待要寄信传情。却做了违条犯法。
　　〔包待制云〕你还不实说。左右。选大棒子打着者。〔正旦云〕爷爷可怜见。待我王月英供来。〔唱〕
　　【上小楼】我金莲步狭。常只在罗裙底下。为贪着一轮皓月。万盏花灯。九街车马。更漏深。田地滑。游人稠杂。鳌山畔把他来撇下。
　　〔包待制云〕这女子巧言令色。不打不招。左右与我打呀。〔张千做打科云〕你招了者。招了者。〔正旦唱〕
　　【满庭芳】哎。你个官人休怒发。又不曾偎香倚玉。殢柳亭花。这绣鞋儿只为人挨匝。知他是失落谁家。〔包待制云〕既是你的鞋儿。快招了罢。枉自吃打。也免不得你的罪哩。〔正旦唱〕相公道招了呵不须责打。弓兵每他又更乱捉胡拏。〔叹云〕罢罢。〔唱〕没奈何招了罢。我则索从头儿认下。禁不的这吊拷与绷扒。
　　〔包待制云〕你也招了么〔正旦云〕招便招了。只望爷爷与我王月英做主咱。〔包待制云〕只要你招的明白。我与你做主。〔正旦云〕当此一夜。还有个香罗帕。同这绣鞋儿。都揣在那秀才怀中。见的我留情与他的意思。岂知倒害了他性命。好可怜人也。〔唱〕
　　【十二月】尚不见留情手帕。却教我受罪南衙。〔包待制云〕哦。元来还有个香罗帕儿。你是未嫁的闺女。可也不该做这等勾当。〔正旦唱〕本待望同衾共枕。倒做了带锁披枷。这一场风流话靶。也是个欢喜冤家。
　　〔包待制云〕这两件东西。却也不该就害了他性命。〔正旦唱〕
　　【尧民歌】呀。都只为武陵仙子泛桃花。可教我一灵儿身死野人家。只落的潇潇洒洒伴残霞。杳杳冥冥卧黄沙。差也波差。当初怨恨咱。常言道色胆天来大。
　　〔包待制云〕既是这等。张千。将这王月英押去相国寺观音殿内。看着尸首。寻那香罗帕去。若有了呵。我自有个处治。小心在意。疾去早来。〔张千云〕理会的。〔做押正旦行科〕〔卜儿云〕孩儿也。你小小年纪。犯下这等的罪过。兀的不痛杀我也。〔正旦云〕母亲。是你孩儿做的不是了也。〔唱〕
　　【煞尾】娘呵你年纪过五旬。抬举的孩儿青春恰二八。不争葫芦提斩首在云阳下。把我这养育的娘亲痛哭杀。〔同张千下〕
　　〔卜儿云〕孩儿去了也。我如今收拾些茶饭。相国寺内看孩儿去来。〔下〕〔包待制云〕张千押的那女子去了。待他回话。必有分晓。左右。打鼓退衙者。〔诗云〕从来三尺贵持平。莫把愚民苦用刑。人命关天非细事。举头岂可没神明。〔同下〕
　　〔音释〕
　　法方雅切　諕音夏　长音掌　罚扶加切　宅池斋切　搭音打　发方雅切　答音打　狭奚加切　滑呼佳切　杂咱上声　殢音腻　匝咱上声　绷音崩　八巴上声　杀双鲊切
　　第四折
　　〔杂当做抬郭华上科〕〔张千同正旦上云〕上命官差。事不由己。自家张千是也。奉老爷的言语。押着王月英到相国寺里去。王月英。你是好人家儿女。怎做这等的勾当。快行动些。〔正旦云〕王月英。谁想有这一场祸事也呵。〔唱〕
　　【双调新水令】痛伤情望的我眼睛穿。咱两个得成双死而无怨。虽然是相期灯月底。又不曾取乐枕屏边。如今你命掩黄泉。这阴司下怎分辩。
　　〔张千云〕这是你自做的差了。还要分辩什么那。〔正旦唱〕
　　【驻马听】有口难言。月里嫦娥爱少年。恩多成怨。你莫是酒中得道遇神仙。抵多少笙歌引至画堂前。鸳鸯深锁黄金殿。空教我恨绵绵。当初悔不休相见。
　　〔正旦云〕天那。我当初寄诗之意。岂谓有此。〔唱〕
　　【殿前欢】本是个好姻缘。〔张千云〕你是个闺女。也不合和他私通。〔正旦唱〕好姻缘翻做了恶姻缘。〔张千云〕那秀才难道不等你就睡着了〔正旦唱〕则为他贪杯醉倒观音院。〔张千云〕他醉便醉。也不至死。〔正旦唱〕却教我负屈衔冤。刬地花中宿酒里眠。遂不了今生愿。后世里为姻眷。〔张千云〕你和他还想做夫妇哩。〔正旦唱〕怎能勾夫妻结发。依旧得人月团圆。
　　〔张千云〕可早来到相国寺观音殿了也。兀那女子。你进去。这的是郭华的尸首。寻你那手帕咱。〔正旦做入殿见郭华怕科〕〔张千云〕你怕什么。看那手帕在那里。〔正旦做看科云〕哥哥。你看那秀才口边露着个手帕角儿哩。〔张千云〕真个是。你扯将出来看。〔正旦做取手帕科唱〕
　　【沽美酒】只道你咽不下相思这口涎。原来是手帕在喉咽。苦痛声声哭少年。猛听的微微气喘。越教我揾不住泪涟涟。
　　〔郭华做欠身科〕〔正旦云〕秀才。你休諕杀我也。〔唱〕
　　【太平令】諕的我手脚儿惊惊战战。鬼魂灵怎敢胡缠。〔郭华做见旦科云〕小娘子。我和你相见。知道是睡里梦里。〔做起身搂正旦摔开科唱〕断不了轻狂寒贱。还只待痴迷留恋。我这里跃然。向前。谢天。呀。险些的在云阳推转。
　　〔郭华云〕原来是小娘子在此救我。小娘子。你为甚么来。〔正旦云〕惭愧。张千哥哥。那秀才活了也。〔张千云〕既然秀才活了。俺一同见老爷去来。〔同下〕〔包待制上云〕老夫包待制。今为郭华身死未见下落。如今坐起晚衙。专等张千回话。这早晚一行人敢待来也。〔张千同正旦郭华卜儿上做跪科云〕禀爷。小的同那王月英到寺中寻手帕去。不期这秀才口边露出手帕角儿。被那王月英扯将出来。这秀才便活了。如今都拏来见爷。听凭发落。〔包待制云〕兀那秀才。你说你那词因来。〔郭华云〕小生西京人氏。因应举不第。去买胭脂。遇见这小娘子。在于胭脂铺内。四目相视。甚有顾盼之意。争奈他母亲在堂。难以相约。不意小娘子暗着梅香。将一首诗约小生元夜到相国寺赴期。小生因酒醉睡着了。小娘子后至。呼唤不醒。诚恐失信。将绣花鞋一只。香罗帕一方。揣在小生怀内。含羞回去。小生醒来。悔之不及。吞帕于腹。堵住口中之气而死。今日已经七日光景。恰纔王月英同大人差的公人。看见小生口角微露手帕。因而扯将出来。小生遂得还魂。只望大人可怜见。并不干王月英之事。委实小生自行残害。乞大人做主咱。〔包待制云〕王月英。你说你那词因来。〔正旦云〕那秀才已都招了。我王月英说个甚的。〔唱〕
　　【川拨棹】你怀揣着似轩辕似轩辕明镜前。他如今诉说根源。两下当年。都则为一点情牵。我王月英有甚言。任恩官怎发遣。
　　〔包待制云〕那郭秀才到你铺里买胭脂。你曾接受他多少钱哩。〔正旦唱〕
　　【七弟兄】则他这解元。使钱。早使过了偌多千。〔包待制云〕他是个读书人。买你胭脂做什么。〔正旦唱〕奈胭脂不上书生面。都将来撒在洛河边。恰便似天台流出桃花片。
　　〔包待制云〕元来你家接了他许多钱。也当的财礼过了。那王氏上来。〔卜儿跪上科〕〔包待制云〕兀那老妇人。你的女儿背地通书约人私合。本等该问罪的。如今那秀才幸得不死。你可肯将女孩儿嫁那秀才么。〔卜儿云。〕爷爷固我女孩儿肯。便嫁了他罢。〔正旦唱〕
　　【梅花酒】呀。俺娘亲敢自专。俺娘亲敢自专。待择取英贤。匹配婵娟。断送他的衰年。问什么鸾胶续断弦。巴不得顺水便推船。呀。谢恩官肯见怜。休拗折并头莲。莫掐杀双飞燕。
　　〔包待制云〕既如此。你一行人听老夫下断。〔词云〕你二人本有那宿世姻缘。约元宵相会在佛殿之前。怎知道为酒醉一时沉睡。不能勾叙欢情共枕同眠。将罗帕和绣鞋留为表记。到的来酒醒后悔恨难言。那秀才吞手帕气噎而死。有琴童来告状叫屈声冤。我老夫秉公道当堂勘问。将和尚赶出去并没干连。押月英到寺内认他尸首。幸喜得神明护早已生全。今日个开封府判断明白。合着你夫和妇永远团圆。〔正旦同众拜谢科唱〕
　　【收江南】呀。也不枉了一春常费买花钱。谁承望包龙图到与我递丝鞭。赢的个洛阳儿女笑喧阗。都道这风情不浅。准备着今生重结再生缘。
　　〔音释〕
　　乐音涝　涎徐煎切　咽音燕　揾温去声　推退平声　拗幺去声　阗音田
　　题目　郭秀才沉醉误佳期　
　　正名　王月英元夜留鞋记
　　王月英元夜留鞋记杂剧终

《元曲选》　罗李郎大闹相国寺杂剧　（明）臧晋叔 编
　　罗李郎大闹相国寺杂剧　　（元）张国宝 撰
　　●罗李郎大闹相国寺杂剧目录
 
　　楔子 
　　　〔音释〕 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　莽汤哥崄钉远乡牌　正名　罗李郎大闹相国寺 
　　楔子
　　〔冲末扮苏文顺同外扮孟仓士上〕〔苏文顺诗云〕坐守寒窗二十春。虀盐乐道不知贫。腹中晓尽古今事。命里不如天下人。小生苏文顺便是。这一个是我同堂学业八拜交的弟兄。是孟仓士。祖居陈州人氏。嫡亲的三口儿。近新来浑家亡逝已过。撇下这个女孩儿。叫做定奴。兄弟早年丧妻。撇下这个小厮。叫做汤哥。我又有个结义的哥哥。平日织造罗段为生。又在罗家入赘。他姓李。人顺口儿都唤他做罗李郎。俺弟兄两人。学成满腹文章。待去上朝取应。争柰无有盘缠。将这一双男女质当些小钞物。进取功名去也。孟家兄弟。俺和你须索求告罗李郎走一遭去来。〔孟仓士云〕哥哥请。小弟随往。〔下〕〔正末扮罗李郎丑扮侯兴上云〕老夫陈州人氏。姓李名玉。字和之。年幼时织造罗段为生。又在罗家入赘。人口顺都唤我做罗李郎。婆婆早年亡过。这个小的是侯兴。他在我家三辈儿了。他的公公伏侍我的公公。他的父亲伏侍我的父亲。生下这个小的伏侍老夫。〔侯云〕老爹。你也好与我一纸从良的文书了。〔正末云〕你看这厮波。我有两个结义弟兄。一个是苏文顺。一个是孟仓士。他两个学成满腹文章。待要上朝取应。来辞别老夫。侯兴。门首看着。您叔父来时。报复我知道。〔苏孟引净扮汤哥旦扮定奴上云〕兄弟。早来到他家门首也。〔见侯兴科云〕侯兴。你报哥哥去。道苏文顺孟仓士在于门首。〔侯兴报科云〕老爹。门外二位叔父来了。〔正末云〕道有请。〔见科〕〔苏文顺云〕哥哥您兄弟一径的来。俺二人待要上朝取应。争柰盘缠缺少。起身不得。止有这一对孩儿。我的女孩儿唤做定奴兄弟的孩儿唤做汤哥。在哥哥跟前质当些少盘缠。上朝取应去。〔正末云〕既然兄弟上朝取应去。侯兴。取两个银子来。〔侯兴云〕银子在此。〔正末云〕兄弟。这两锭银子送二位做盘缠。休嫌轻意。〔苏文顺云〕你兄弟二人在哥哥面前还立了一纸文书纔是。〔正末云〕既为友义。岂论钱财。〔唱〕
　　【仙吕端正好】咱意相投。情相睦。索甚立质当文书。〔苏文顺云〕则望哥哥看觑这两个孩儿。〔正末唱〕您儿女就是咱儿女。我怎肯两样三般觑。
　　〔苏孟悲科云〕孩儿呵。也是我出于无柰。〔正末唱〕
　　【幺篇】你则放心怀应举求官去。相别后便进长途。更休辞跋涉躭辛苦。抛家业。赴皇都。凭才艺。仗诗书。同射策。觐銮舆。登御宴。饮芳醑。衣紫绶。带金鱼。我言语。并无虚。则愿你早上青霄路。〔下〕
　　〔苏文顺云〕咱兄弟蒙赐盘缠。两个儿女又蒙看觑。则今日拜辞了哥哥。收拾琴剑书箱。上朝取应走一遭去也。〔诗云〕为功名无柰相催。便登程趱赴春闱。〔孟仓士诗云〕可怜我一家骨肉。泪盈盈两处偷垂。〔同下〕
　　〔音释〕
　　睦音暮　醑音胥
　　第一折
　　〔正末引侯兴旦儿倈儿上云〕过日月好疾也呵。自从两个兄弟去了。可早二十年光景。撇下两个孩儿定奴汤哥。老夫与他婚配成家。所生一子。立春日生。就唤名受春。两个兄弟不知几时回来。则被这汤哥孩儿逐日饮酒非为。不依公道。兀的不害杀我也。〔唱〕
　　【仙吕点绛唇】蜗角蝇头。利名营勾。空生受。浮世悠悠。岁月频回首。
　　【混江龙】假若便功名成就。算来则是抱官囚。挣的封妻荫子。拜相封侯。可正是今日不知明日事。前人田土后人收。到头来只落得个谁消受。如风中秉烛。似水上浮沤。
　　【油葫芦】身似飘飘不缆舟。几时得巴到岸口。想当初庄子叹骷髅。一朝身死无人救。三寸气在千般有。今日春。明日秋。金乌玉兔东西走。断送一生休。
　　〔带云〕想老夫少年时做家呵。〔唱〕
　　【天下乐】俺也曾蚤起迟眠使计谋。营也波求。肯罢手。使行钱在城打着课头。村里有大叶桑。阔角牛。每年家田蚕百倍收。
　　〔外扮酒家上云〕汤舍。汤舍。在家里么。〔正末云〕侯兴。做甚么闹炒。〔侯兴看科云〕老爹。门首有人叫汤舍讨酒钱。〔正末云〕咱家谁做官来。叫汤舍。〔侯兴云〕讨酒钱哩。〔正末云〕他少多少钱。〔侯兴出门问云〕他少你多少钱。〔外云〕少一千缾酒钱。〔侯兴云〕老爹。少他一千缾酒钱。〔正末唱〕
　　【后庭花】逐朝家饮兴酬。全不将学业修。教你向芸窗下把书埋首。却元来糟屋中酒浸头。直恁般好风流。半年不勾。早吃下一千缾香糯酒。
　　〔云〕侯兴。该多少一缾。算还了罢。〔侯兴问云〕多少钱一缾。〔外云〕两贯一缾。〔侯兴云〕你算该多少。〔外云〕两贯一缾。二缾四贯。四缾八贯。八缾十六贯。〔做咳嗽呵云〕是这等算还我。〔侯兴云〕还了你钱。你去罢。〔外下〕〔外扮乐人上云〕汤舍在家么。〔正末云〕侯兴。怎么又这般闹炒。〔侯兴看科云〕你要甚么。〔外云〕我讨乐歌钱。〔侯兴云〕老爹。讨乐歌钱的。〔正末云〕怎生唤做乐歌钱。〔侯兴云〕阿。这老爹一窍也不通。乐歌钱是和小娘每吃酒耍子。乐人弹唱伏侍的。〔正末唱〕
　　【醉中天】这厮结缆着章台柳。铺买下谢家楼。我但到官陈词见的勾。〔带云〕若不受状呵。〔唱〕我将皇城叩。索共那五奴虔婆出头。这债到底俺汤哥儿承受。休休休免得定刑名笞杖徒流。
　　【一半儿】你这般借钱取债结交游。做大妆幺不害羞。知你那爷贫也富也活也死也那无共有。你那一日不秦楼。正是几处笙歌几处愁。
　　〔云〕侯兴。你算还他罢。〔侯兴问云〕该多少。〔外云〕该二千贯。〔侯兴云〕怎生少偌多。〔外云〕实实的少这些。我不说谎。〔侯兴云〕我还了你钱。你这厮下次再不要赊与他。则要见钱。〔外下〕〔丑扮厮打上云〕打下牙来了也。〔正末云〕又是甚么人闹炒。〔侯兴看科云〕老爹。汤舍打杀人也。〔正末云〕在那里。〔侯兴云〕在门首。〔正末云〕我自去看。〔见丑问云〕哥哥。你怎地来。〔丑云〕您汤哥打下了我门牙。我沃了来。〔正末云〕侯兴。他打下牙来。你怎生说打死人。〔侯兴云〕打下牙来。害了破伤风不要死那。〔正末云〕哥哥家里来。〔唱〕
　　【醉扶归】常教我两叶眉儿皱。一点赤心愁。却不道父母惟其疾病忧。常落在别人彀。〔云〕侯兴。拿一锭银子来。〔侯与银科〕〔正末唱〕与你这一锭银饶过罢手。〔云〕哥哥若忙呵。便回去。若闲呵。等我寻那厮去。〔唱〕若来时不道的轻放了那贼禽兽。
　　〔丑云〕老的。我回去也。〔做出门科云〕打了一个门牙。得了一锭银子。早着他都打下了也好那。〔下〕〔正末云〕侯兴。你不问那里。寻将那厮来者。〔凈做醉科上云〕众弟兄少罪少罪。一席好酒。我汤哥今日有一个新下城的旦色。唤做甚么宜时秀。好个姐姐。感承我那众弟兄作成我入马。众弟兄安排酒。买了二十瓶。推倒十瓶。瀽了五瓶。打了三瓶。丢了二瓶。不觉怎么醉了。好姐姐唱了一日。不曾听得一句。知他唱的是甚么。则记的临上马锺刚唱了一句。〔做唱科〕零落了梧桐叶儿。则唱了这一句。我又吃了八十四锺。〔侯兴见科云〕小哥。你醉了也。〔凈打侯科云〕我几曾醉。〔侯扶科云〕小哥你醉了。老爹叫我来寻你。咱家去来。〔做入门见正末科〕〔正末云〕这厮兀的不醉了也。〔唱〕
　　【后庭花】你因酒上没做有。为花上恩变做仇。你交财上不应口。争气处打破头。这四件忒精熟。诸般懒就。这便是你男儿得志秋。
　　〔凈云〕老爹挣了许来大家私。您孩儿正好快活哩。可不道饮酒只待饮深瓯。带花须带大开头。〔正末唱〕
　　【金盏儿】你待纵酒饮深瓯。花带大开头。因花为酒添憔瘦。还道是有花方酌酒。无月不登楼。早辰间因酒病。到晚来为花愁。可不道野花村务酒。〔带云〕定奴儿。靠后。〔唱〕知滋味便合休。
　　〔云〕谁着你又吃醉了。躺着。须要痛决。〔凈躺下科〕〔旦儿云〕父亲看定奴面上。饶了汤哥者。〔凈叫疼科〕〔正末云〕你看这厮波。谁曾打着你来。〔凈云〕你打几下倒好。〔正末云〕怎生打几下倒好。〔凈云〕父亲。今日打您孩儿几下。明日我那众弟兄知道呵。汤哥着他老爹打了一顿。众人安排酒软痛又是一醉。〔正末云〕你看他波。你从今须断了酒者。〔凈云〕父亲教我断酒。我不敢不断。我则告宽我三日假。〔正末云〕怎生告三日假。〔凈云〕头一日杀五个羊请众兄弟每来吃一醉。唤做辞酒。第二日再安排一席。可便是断酒。第三日再安排一席。唤做开酒。〔正末云〕你看这厮波。你快与我断了酒者。〔凈云〕你孩儿再吃酒。赌一个痛咒。〔正末云〕你赌甚么咒。〔凈云〕你孩儿再吃酒。我就吃蜜蜂儿的屎。〔正末唱〕
　　【赚煞】你少不的卖了庄田。折了孳畜。将我这逆耳良言不瞅。愚滥荒淫出尽丑。我一片干家心话不相投。没来由。枉把你收留。莫为儿孙作马牛。你恋着红裙翠袖。折倒的你黄干黑瘦。〔带云〕古人言的不错呵。要儿自养。要谷自种。〔唱〕这是我养别人儿女下场头。〔下〕
　　〔凈寻思科云〕且慢者。我敢不是罗李郎的儿子。我待要问人。问谁的是。家中有个侯兴。年纪大似我。他必然知道。我问他一声。怕做甚么。〔唤云〕侯兴你来。我和你说话。〔侯兴云〕小哥也。你有甚么说话。〔凈云〕侯兴。你在家中许多年。家中事务。你知的详细。恰纔老的去时。怎生说儿要自养。谷要自种。我则怕不是罗李郎的儿子么。〔侯兴云〕我家老爹则养的一个。你是他的亲儿。〔凈云〕侯兴。你若不说实情。我关上这门一顿打杀你。〔侯兴云〕小哥。你不是他的亲儿子。倒是我老侯的亲儿子不成。〔凈云〕拿棍子来。你快说。〔侯兴云〕小哥。你不要懆暴。我且门外看一看。〔看科云〕前后无人。〔入门云〕小哥。我说则说你休忘了侯兴。〔凈云〕侯兴哥哥。你若和我说时。我不忘了你。〔侯兴云〕可知不是罗李郎的儿子。你父亲在京师做大官哩。你只管在这里要讨这许多不自在吃。你不如去京师寻你父亲。可不好那。你则寻着时。休忘了我侯兴。〔凈云〕你那里是我哥。就是我父母一般。则今日辞了哥哥。便索往京师寻我父亲走一遭去也。〔下〕
　　〔音释〕
　　勾去声　音债　缆览去声　糯囊佐切　窍巧去声　沃音屋　熟裳由切　畜丑去声　懆音灶
　　楔子
　　〔侯兴做报科云〕老爹。祸事也。祸事也。〔正末上云〕做甚么。大惊小怪的。〔侯兴云〕老爹头里打小哥时。打了他几下。倒也罢了。临了说上两句。儿要自养。谷要自种。小哥正坐中间。不知那个不得好死的歹弟子孩儿道。小哥不是罗李郎的儿子。你父亲在京师做大官哩。他忿着一口气。往京师寻他父亲去了也。〔正末云〕是谁那般道来。〔侯兴云〕莫不我侯兴说谎。〔正末云〕侯兴。槽头快马鞴上一匹。多带些钱物。不问那里。与我寻将来。〔唱〕
　　【仙吕赏花时】我不是引的狼来屋里窝。寻的蚰蜒钻耳朵。问甚么山崄峻。路嵯峨。山遥水阔。我则你手里要汤哥。〔下〕
　　〔侯兴云〕老爹教我赶汤哥去。我如今拿着两个假银子。骑着一匹快马。到的前途。赶上他。与他这两锭假银子。有人拿住他。也是死的。我上的这马。不问那里赶将去。〔下〕〔凈上云〕事要前思。免劳后悔。一时间忿着一口气。走将出来。往日我四城门也不曾出。如今要往京师寻俺父亲去。知道是那里去。怎生得个人赶我回去。可也是好。〔侯兴上云〕我骑着快马。怎么百般不肯走。我加上几鞭子。把马打动些。〔凈云〕远远来的不是侯兴。〔唤科云〕侯兴哥哥。〔侯兴云〕谁叫我哩。〔凈云〕侯兴哥哥。我叫你哩。〔侯兴云〕原来是小哥。〔做跪跌科〕〔凈云〕哥哥。你不骑着马哩。〔侯兴云〕我忘记了下马。〔凈云〕敢是老爹叫你来赶我回家里去。我回去。我回去。〔侯兴做拦科云〕小哥。你那里去。你家去便是死的。〔凈云〕怎么回家去便是死的。我老爹怎么说来。〔侯兴云〕老爹说。你拐了金银钱钞。官府中告下状来。正捉拿你哩。〔凈云〕我要往京师去。无有盘缠。怎生是好。〔侯兴云〕小哥。我随身有带的东西在这里。我与了小哥。你则休忘了我。〔凈云〕哥哥有甚盘缠与我些。怎敢忘了你。〔侯兴云〕小哥。我与你春衣一套。银子两锭。鞍马一副。〔凈云〕怎生马揣在怀里。〔侯兴云〕小哥。是怀马儿。你慢慢的去到的京师。寻着你父亲。休忘了侯兴。你去你去。〔凈云〕有了盘缠。我须索往京师寻俺父亲走一遭去也。〔下〕〔侯兴云〕汤哥若到前路。无了盘缠。使银子呵。着人拿住。也是个死。我到家里说了。气杀那老子。也是个死。可不定奴儿与我做了老婆。家缘过活都是我的。凭着我一片好心。天也与我半碗饭吃。〔下〕
　　〔音释〕
　　鞴音备　蚰音由　蜒音延　崄与险同　嵯音磋　阔音颗
　　第二折
　　〔外扮银匠上云〕自家是个银匠。清早起来。开开铺儿。看有甚么人来。〔凈上云〕一路上将盘缠都使尽了。则有这两个银子。拿去银匠铺里换些钱钞使用。〔见科云〕哥哥作揖。〔外云〕你待怎地。〔凈云〕我有一锭银子。换些盘缠使用。你要也不要。〔外云〕将来我看。〔凈云〕这不是银子。你看。〔外看科云〕哥哥。你再有么。〔凈云〕我这里还有一个。〔外云〕将来我看。好也。原来是假银子。明有禁例。我和你见官府去来。〔凈云〕侯兴也。元来哄我。则被你歹弟子孩儿。兀的不害杀我也。〔同下〕〔正末引旦儿倈儿上云〕自从汤哥儿去了。心中多少忧虑也呵。〔唱〕
　　【南吕一枝花】这些时闷恹恹心不欢。愁戚戚情不乐。直争争发似揪。热烘烘面如烧。心痒难揉。都为他无消耗。汤哥儿那里去了。去不到半月十朝。只恁的鱼沉鴈杳。
　　【梁州第七】把不定心乔意怯。立不定肉颤身摇。出门去没一个人知道。恰便似石沉大海。铁坠江涛。知他在何方归着。甚处流落。只为他孤身去梗泛萍漂。撇的俺三口儿梦断魂劳。〔带云〕汤哥儿。自从去了你呵。〔唱〕我是你堂上尊撇的来这般■〈忄敝〉■〈忄敝〉焦焦。怀内子〔带云〕道俺爹爹这早晚不来家呵。〔唱〕也这般烦烦恼恼。哎。连你这娇滴滴脚头妻也这般洒洒潇潇。我如今与他定约。侯兴那厮若是寻来到。〔带云〕你若回来呵。〔唱〕我合道处再不道。任凭他把铜斗儿家私使尽了。常言道口是心苗。
　　〔侯兴悲科上云〕我那汤哥也。我那里有这泪。我只说汤哥死了。那老的是气性大的人。气杀那老的。家缘过活都是我的。定奴儿也是我老婆。〔见科云〕老爹。侯兴来了也。〔正末云〕侯兴。你来了。您哥哥在那里。〔侯兴云〕哥哥便来也。〔正末云〕汤哥儿。你怎不家里来。〔唱〕
　　【四块玉】这厮便虚话多。实心少。諕的我半晌家如同热油浇。〔带云〕侯兴。你哥哥在那里。叫他过来。〔唱〕你有和无打快疾忙道。他可又不肯言。不肯告。则被你将人傒幸倒。
　　〔侯兴云〕老爹。我说则说。你休烦恼。老爹使侯兴飞马赶去。一赶就赶上了小哥。那小哥见了我呵。道侯兴。老爹着你赶我来。我说是老爹着我赶你。小哥回家去罢。小哥说。我四五日不曾吃饭。那边卖的油煠骨朵儿。你买些来我吃。我侯兴买了五贯钱的油煠骨朵儿。小哥一顿吃完。就胀死了。〔正末云〕哎哟。苦痛杀我也。〔做气倒科〕〔侯兴云〕老爹苏醒者。〔正末醒起悲科〕〔唱〕
　　【红芍药】怎想他抛家失业被病缠缚。只因他半世虚飘。不争你便奄然客死在荒郊。却将俺断送了根苗。闪下你白头爷死去了。定奴儿痛哭号咷。受春儿不住把魂招。哎。黑娄娄那一口涎潮。
　　〔带云〕汤哥儿那里去了。〔唱〕
　　【菩萨梁州】不由我不峨峨的身摇。拂拂的心跳。烘烘的气倒。悠悠的魄散魂消。天那恶风儿吹折嫩枝条。严霜偏打枯根草。我别无人则把你个孩儿靠。儿呵你休做了猫儿向屋头溺。似你这血气方刚怎便夭。倒叫我衰老子为儿穿孝。
　　〔带云〕定奴孩儿。快设灵位香桌来。〔唱〕
　　【牧羊关】我安了灵位。排了果桌。向大门外将纸钱忙烧。一灵儿荡荡悠悠。冥冥杳杳。〔带云〕我那定奴儿呵。〔唱〕你现放着父死无人葬。怎做得家富小儿娇。〔悲科〕〔唱〕哎。可怜我孤影空相吊。那里也养小防备老。
　　〔做烧纸起旋风科〕〔正末唱〕
　　【梧桐树】教我战笃速如发疟。汗淋漓似水浇。见一个旋风儿足律律将人绕。莫不是作念的你汤哥闹。
　　〔侯兴诈倒科作魂云〕我是汤哥来了也。〔正末云〕你来做甚么。〔侯兴云〕老爹。我不幸死了。我嘱咐你的言语。你记者。我有三件事遗留的话。不要违我的。〔正末云〕孩儿。可是那三件事。〔侯兴云〕头一件事家缘过活。分与侯兴一半。〔正末云〕这是谁说来。〔侯兴云〕是我汤哥说来。〔正末云〕依的。〔侯兴云〕第二件。侯兴伏侍多年了。与他一纸从良的文书。〔正末云〕谁说来。〔侯兴云〕是我汤哥说来。〔正末云〕依的。依的。〔侯兴云〕第三件。把定奴与侯兴做老婆。〔正末云〕是谁说来。〔侯兴云〕我说来。〔做醒科云〕老爹。我恰纔怎生来。〔正末云〕恰纔汤哥附着你来。〔侯兴悲科云〕我那有灵圣的哥哥。不知说甚么来。〔正末云〕你哥哥吩咐三件事。〔侯兴云〕可是那三件事。〔正末唱〕
　　【隔尾】要从良便写约无差错。〔侯兴云〕我不要。〔正末云〕我道你是家生孩儿。一定不要。〔唱〕他要家私停分有下梢。〔侯兴云〕我也不要。〔正末云〕哦。你也不要。〔侯兴云〕老爹。这是两件。第三件怎么说哩。〔旦儿云〕老爹。你是必休说。〔正末唱〕定奴儿与你为妻你可是要也不要。〔侯兴云〕这件我若不要。害疔疮。〔正末唱〕窨约。想度。把我半世儿清名误赚了。
　　〔云〕老夫这一会身体有些不快。定奴孩儿。烧些汤来我吃。〔旦儿下科〕〔正末唱〕
　　【牧羊关】我脑袋似石头坠。身躯似绳索缚。但行着不觉低高。这的是些闷都在心头。气刺着肋梢。你唤医人忙裹药。请大夫把病来调。我涩的难行立。轰的则待倒。
　　〔云〕定奴孩儿。拿些汤来我吃。〔旦儿拿粥上〕〔正末接科〕〔侯兴怒云〕我骂你老不才。我的媳妇。你如何捻他手。〔做推正末倒科〕〔侯兴云〕老婆。收拾些家私钱物。咱和你走了罢。〔扯旦儿同下〕〔正末醒科云〕街坊救人咱。侯兴逼盗家私。拐带我媳妇儿走了。料想汤哥也不曾死。我收拾些盘缠。封锁了门户。央街坊看一看。我不问那里。好歹寻着我那孩儿去来。〔内云〕老的。你四城门也不曾出。你可那里寻他去。〔正末云〕哥也。你放心者。〔唱〕
　　【尾煞】问甚么家家门外长安道。买卖归来汗未消。打听的汤哥有些音耗。那埚里遇着。那搭里撞着。我把那背义的奴胎不道的素放了。〔下〕
　　〔音释〕
　　乐音涝　揉与挠同　颤音战　落音涝　■〈忄敝〉音鳖　约音杳　煠音查　缚房包切　咷音逃　涎徐煎切　溺泥叫切　疟音要　旋去声　错音草　窨音荫　度多劳切　药音耀　涩音瑟　轰音烘　埚音窝　着池烧切
　　第三折
　　〔苏文顺引张千上诗云〕白发刁骚两鬓侵。老来灰尽少年心。虽然博得官儿做。争奈家乡没信音。老夫苏文顺。自离了罗李郎哥哥。早二十年光景也。从别后到于帝都阙下。谢圣恩可怜。累迁尚书左丞之职。求归不允。因此二十多年。不曾差人回去。讨问我定奴儿消息。我想来。罗李郎是我八拜交的哥哥。料他看承。就似他自家骨血一般。必然不至流落。我兄弟孟仓士。做到礼部侍郎。也不放归去。他也不曾通一个家信。总是这主意。我如今奉圣人命。勅修相国寺。只等修造完备。御驾要来降香。但老夫年纪高大。无人服侍。张千。你去街市上。有卖的或儿或女。买一个来与我喂眼。二来与我执唾盂。疾去早来。〔张千云〕理会的。〔同下〕〔丑扮甲头上云〕自家是勅修相国寺甲头。管着这做工的众多夫役。放他吃饭去了。怎生不见做工。〔众夫役上磨砖科〕〔甲头云〕怎么则少汤哥在那里。〔凈孛篮挑土筐上云〕做子弟的看样也。汤哥。你不信好人言。果有恓惶事。我往常是怎生来。〔唱〕
　　【商调金菊香】往常时秦楼谢馆饮金巵。柳陌花街占表子。爷娘道着风过耳。烟花担沉的来无似。则被你压杀我也那土筐儿。
　　〔正末上云〕老夫罗李郎。自离了陈州。迤■〈辶里〉行来。又早许多程途了也。〔唱〕
　　【商调集贤宾】出陈州五里巴堠子。无明夜到京师。指东画西去了义子。走南料北不见孩儿。也不索唤师婆擂鼓邀神。请山人占卦揲蓍。则我这眉尖闷锁无钥匙。空教我抹泪揉眵。只被他明明的抢了媳妇。停停的要了家私。
　　【逍遥乐】闪的我单身独自。又不敢对人声扬。只自己感叹嗟咨。泼性命似风里游丝。〔带云〕你若死呵。〔唱〕落得一碗凉浆一陌纸。街坊论说。邻里计较。弟兄笑耻。
　　〔云〕来到这柳阴下。暂歇一歇。我一会家想起来。我那好聪明的儿也。拆白道字。顶针续麻。无般不晓。无般不会。〔唱〕
　　【梧叶儿】冬赏红垆阁。闲吟白雪诗。到春来赏红杏染胭脂。到夏把荷莲采。满斟着金屈巵。若到的暮秋时。〔带云〕汤哥儿唻。〔唱〕再唱甚么零落了梧桐叶儿。
　　〔云〕天色晚了也。须索进城去来。〔唱〕
　　【后庭花】人都道你是教师。人都道你是浪子。上长街百十样风流事。到家中一千场五代史。自寻思。全不肯改志。引兴儿共保儿。穿茶坊入酒肆。把家财胡乱使。占猱儿养弟子。我良言须逆耳。
　　【双鴈儿】白头翁先哭少年儿。想天公。也有私。教老拙遭逢着这场事。远远的不避辞。特特的来到此。
　　〔云〕我进得城来。这是一个客店。小二哥在那里。〔丑扮店小二上云〕谁叫谁叫。〔正末云〕小二哥。我这包裹寄一寄。我就在这里安歇。天色还早哩。那里有甚么游玩去处。待我去闲走一走。〔小二云〕有一座相国寺。那里好去游玩。〔正末云〕小二哥。照顾包裹。我回来只在这里宿歇。〔小二云〕你行李在我家里不妨事。你自去。我安排下茶饭等你。〔正末唱〕
　　【金菊香】恰离了招商打火店门儿。早来到物穰人稠土市子。好门面好铺席好库司。门画鸡儿。行行买卖忒如斯。
　　〔云〕来到这所在。是好一座寺院也。〔唱〕
　　【幺篇】彩画的红近着白青间着紫。无褒弹无破绽没瑕疵。托赖着一人有庆兆民赖之。是当今勅赐。保护着玉叶共金枝。
　　〔做见甲头科问云〕这一火人都是为甚么来。〔甲头云〕这些都是犯罪该死的。圣恩免死。着在相国寺做工。老的。你问他怎么。〔正末云〕我待舍些饭与他每吃。哥哥。可是敢么。〔甲头云〕那里不是积福处。则管舍。不妨事。〔正末见杂当云〕哥哥。与你些碎银子。你蒸下多少饭我都要。〔杂当云〕则有三扇馒头。〔正末云〕少呵。再来取。〔正末散饭科唱〕
　　【幺篇】见这遭囚夫役两行儿。我买了恰下甑的馒头三扇子。一人两个休怨咨。但愿圣主宽慈。须有恩赦到来时。
　　〔云〕到这个哥哥跟前。可无了。等我再拿来时。与你四个。休怪休怪。〔凈云〕嗨。你看我造物低。刚分到我跟前可无了。〔正末辞甲头下科云〕哥哥休怪。我明日再来。〔甲头云〕老的。生受了。〔凈做认正末科云〕这老的莫不是我父亲罗李郎。怎么到这里。是不是。我叫他一声。〔叫云〕罗李郎父亲。〔正末云〕谁叫老汉。〔甲头云〕并不曾有人叫你。〔正末云〕是老汉年纪高大了。则听得有人叫罗李郎。哥哥休怪。老汉回去了。〔凈云〕正是我的父亲罗李郎。我再叫他一声。罗李郎父亲。〔正末云〕谁叫老汉哩。老汉陈州人氏。则我便是罗李郎。〔甲头云〕不曾有人叫。〔正末云〕不曾有人叫。老汉回店中去也。〔凈云〕正是我的父亲。再唤他一声。罗李郎父亲。〔正末唱〕
　　【醋葫芦】不知是那个小厮。一声声唤这老子。和那熬煎我的须索辨个雄雌。〔凈云〕是我叫你来。〔正末唱〕我这里孜孜的端详了多半时。好和我那亡过的汤哥相似。是神是鬼远些儿。
　　〔凈云〕父亲。我是人。〔正末云〕你道你是人。我叫你三声。一声高似一声。便是人。一声低似一声。便是鬼。〔凈云〕父亲。你叫。〔正末叫云〕汤哥儿。〔凈应云〕哦。〔正末再叫云〕汤哥儿。〔凈应云〕哦。〔正末又叫云〕汤哥儿。〔凈低应科〕〔正末云〕有鬼也。〔唱〕
　　【幺篇】儿呵我为你多念些经。剩烈些纸。我不合一路上作念你许多时。离乡背井将你来僝僽死。须不于是你爹爹不是。可怜杀孤魂无主远乡儿。
　　〔凈云〕父亲我不是鬼。是人。〔正末细认科云〕儿也。你为甚么披枷带锁的。〔凈云〕父亲听你孩儿慢慢说来。当初一日。父亲着侯兴寻将你儿来。要打不曾打。父亲说道。谷要自种。儿要自养。我问侯兴道。老爹说谷要自种。儿要自养。我敢不是老爹亲儿么。侯兴道。小哥。你可知不是他的亲儿。你父亲现在京师做大官。比似在此受气。你寻你父亲去。您孩儿忿那一口气。出的城门。衣服盘缠。一些没有。恰待要回家来。又不敢来。正烦恼间。侯兴赶上。我道侯兴。父亲使你来赶我。我回去罢。侯兴道。你往那里去。你刬地不知道哩。老爹在官府告下状来。说你拐带金银财物。使人捉拿你哩。我便道似此怎生是好。侯兴便与了我两锭银子做盘缠。谁想是假银子。把我拿到官司。三推六问。吊拷绷扒。打的孩儿招了。本该死罪。谢得天恩。大赦免死。发在这相国寺做工。父亲。你救孩儿咱。〔正末云〕侯兴回来说你死了。又拿回一个骨殖匣子。寄在人家。因我有病。把定奴母子拐的走了。我因此纔来寻你。〔唱〕
　　【幺篇】那厮却有一二。咱家无三思。将那谎局段则向俺跟前使。那厮正是咬人狗儿不露齿。其余都不是。那匣子里却是谁的骨殖儿。
　　〔凈云〕父亲。你只是搭救你儿咱。〔正末云〕儿也。我舍了半个家当。好歹搭救你。你这般受苦。目下怎生得个自在。〔凈云〕父亲。我得做个甲头。便得自在。〔正末云〕你便怎生得做甲头。〔凈云〕父亲。你与他些钱物。买这甲头与孩儿做。您孩儿便得自在。〔正末见甲头云〕哥哥。这个是我的孩儿。我与你些钱物。把这甲头卖与我孩儿做罢。〔甲头云〕这里街上没有卖甲头的。罢也。只要银子。你有十两银子与我。我就今日卖与汤哥做了甲头。我替他当夫役。〔凈做甲头科云〕众夫役。快做工。〔正末云〕孩儿。你放心。我好歹救你。但总要拿住侯兴这贼奴。方得称心也。〔唱〕
　　【浪里来煞】我舍着金钟撞破盆。好鞋踏臭屎。但得个轴头儿也有抹着时。我拚的撅皇城。挝怨鼓。插状子。怕甚么金瓜武士。我和那泼奴胎情愿打官司。〔众下〕
　　〔音释〕
　　盂音畲　迤音移　■〈辶里〉音里　堠音后　揲音舌　蓍音诗　钥音药　眵抽支切　猱音挠　褒音包　甑晶去声　僝锄山切　僽音骤　三去声　挝庄瓜切
　　第四折
　　〔苏文顺引张千倈儿上云〕自家苏文顺。前日教张千买了个小厮。执着银唾盂。还不勾一两日。他将唾盂儿不见了。必然递盗与他大的拿去。张千。把这小厮吊将起来。〔张千吊倈科〕〔凈上云〕自从做了甲头。好生自在。我前后游玩一回。来到这门首。〔倈儿云〕兀的不是俺爹爹。〔凈惊看科云〕受春儿也。你怎生在这里。〔倈云〕侯兴拐出我来。卖与这老爹家。〔苏文顺云〕张千。拿过那厮来。〔张千拿凈跪科〕〔苏文顺云〕你是甚么人。我吊的小厮。干你甚事。〔凈云〕这个小的。是我的孩儿。〔苏文顺云〕是了。这唾盂是这小厮递盗与他了。把这厮也吊起来。〔吊凈科〕〔凈云〕嗨。正是官高必崄。天那。教谁人救我也。〔正末上云〕谁想这里得见我孩儿。我好歹救他去来。〔唱〕
　　【双调新水令】为汤哥哭的我眼睛昏。教我在他乡有家难奔。花发时起怪风。月圆后长浮云。但有个儿孙。谁待受这愁困。
　　【步步娇】想着我前世里原无儿孙分。遭逢着寡宿孤辰运。我全然不受贫。想着那车后拖麻的是谁家胤。我死后谁与我上新坟。这烦恼何时尽。
　　【沉醉东风】我与你送茶饭厨中有人。他把我厮禁持眼里无珍。我心慈。他心狠。全无些父子情分。则愿得铁锁沉枷早离身。我落一觉安眠睡稳。
　　【胡十八】恰过了六市。来到三门。揉开我这汪泪眼。打拍我这老精神。想着他行行不住叫声频。莫不是他错认。到今日忘魂。不由我嗔忿忿。不由我怒氲氲。
　　〔倈云〕那来的不是我罗李郎爷爷。待我叫他一声。罗李郎爷爷。你救我咱。〔正末云〕好奇怪。怎么又有人叫我。〔唱〕
　　【川拨棹】谁家的小魔军。两三番迤逗人。我这里扭项回身。吃我会抢问。你畅好是不知个高低远近。向前来审问的真。
　　〔倈云〕罗李郎爷爷。你救我咱。〔正末唱〕
　　【七弟兄】我只道是甚人。原来是受春。你为何因。因甚的违条犯法遭推问。见他扑簌簌眼里揾啼痕。教我滴屑屑手脚难停稳。
　　【捣练子】兀的不惊了七魄。諕了三魂。〔凈云〕老爹。快来救我。〔正末云〕怎么又是一个叫我。〔看科〕〔唱〕我则见汤哥儿吊得不沾尘。告哥哥说个缘因。怎生的惹祸根。
　　〔张千云〕这老子。他是你甚么亲眷。老无知。这里是甚么所在。〔正末唱〕
　　【梅花酒】这哥哥恁地狠。没些儿淹润。一刬地沙村。倒把人寻趁。〔张千云〕我打你这个老弟子孩儿。〔做打科〕〔正末唱〕软肋上粗棍子搠。面皮上大拳墩。〔张千云〕兀那老的。你和他甚么亲。他是你甚么人。〔正末唱〕又不是世故人。他是我小儿孙。〔张千云〕你可是他甚么人。〔正末唱〕我须是他老家尊。
　　〔张千云〕元来你们一家儿都在这里。〔正末唱〕
　　【收江南】哥也更怕我不因亲者强来亲。单饶了他两个与些金银。〔张千云〕我不敢要银子。你自家告相公去。〔正末唱〕哥哥是心直口快射粮军。哥哥是好人。我这里低腰曲脊进衙门。
　　〔正末见官科唱〕
　　【干荷叶】老汉是愚民。特地来诉词因。〔苏文顺云〕那老的。那里人氏。〔正末云〕我听这官人声气。也是我陈州人。〔唱〕我可便家住在陈州郡。总饶你满园春。万花新。争如得见当乡人。〔正末做认科〕〔苏文顺云〕你敢认的我么。〔正末唱〕你畅好是安乐也苏文顺。
　　〔苏文顺云〕那壁敢是罗李郎哥哥么。哥哥。你在那里来。〔相见科〕〔正末云〕门外有个亲眷。在那里吊着哩。〔苏文顺云〕张千。将那吊着的人与我放下来。〔正末云〕兄弟。我自己解去。〔做解科云〕这壁有个亲眷。你进去拜他去。〔凈云〕老爹。我那得亲眷来。〔正末唱〕
　　【沽美酒】拜了呵再不着榆木枷压项筋。粗铁锁束腰身。稳情取白马红缨彩色新。将你那破衣服重加整顿。施礼数叙寒温。
　　〔正末引凈入拜科〕〔苏文顺云〕这拜的是谁。〔正末唱〕
　　【太平令】拜的你不须审问。〔苏文顺云〕哥哥。他是谁。〔正末唱〕他便是定奴的女壻郎君。您去了二十载不通音信。十八上纔成秦晋。〔苏文顺云〕哥哥。你怎生匹配他两个来。〔正末云〕我也曾勘婚。过门。便就亲。结果了他夫妻和顺。
　　〔凈云〕老爹。我拜的是谁。〔正末云〕是你丈人。〔凈云〕是我丈人。我恰纔在他门前作赘来。〔孟仓士上云〕小官孟仓士是也。奉圣人的命。着小官代来降香。早到这相国寺前了。左右。接了马者。〔见苏文顺科云〕哥哥。连日少会。〔苏文顺云〕兄弟。这里有个大恩人。你相见咱。〔见正末科〕〔正末云〕原来是兄弟孟仓士。〔苏文顺云〕门首怎生喧闹。〔张千云〕拿住一个偷马的贼。连银唾盂也追出来了。〔苏文顺云〕与我拿过来者。〔见科〕〔正末云〕兀的不是侯兴。这个不是定奴孩儿。〔苏文顺见定奴孟见凈各悲科〕〔正末云〕兄弟且休烦恼。〔唱〕
　　【川拨棹】那的是痛欢欣。去时节曾议论。你两个苦志修文。温故知新。这的是显耀男儿气分。只愿你早成名天下闻。
　　〔云〕受春孩儿。过来见你老爷。〔孟仓士云〕这小的是谁。〔正末唱〕
　　【乱柳叶】这孩儿是你的亲孙。这官人是你的家尊。哎。你个定奴儿快疾将你爷来认。早是我希颩胡都喜。则管里迷丢答都问。我须是匹配你的大媒人。
　　〔凈云〕今日俺亲爷见亲儿。亲儿见亲爷。怎不欢喜。老爹你过来。干你甚事。〔推正末科〕〔旦儿云〕今日亲爷见亲女。亲女见亲爷。怎不欢喜。老爹你过来。干你甚事。〔推正末做悲科唱〕
　　【水仙子】我好生的和劝到半时辰。亲的原来则是亲。亲儿亲女把亲爷认。中间里干闪下老业人。我死后做了个无主孤魂。他虽是生身父。我也有养育恩。二十年枉受辛勤。
　　〔苏文顺云〕兄弟。罗李郎哥哥有大恩于咱。他年老无儿。咱两家奉养到老。侯兴送法司问罪。天下喜事。无过父子团圆。杀羊造酒。做个庆喜筵席。〔正末云〕我此一来呵。〔唱〕
　　【收尾】到长安受尽多劳顿。也则为故人义分。你两个养儿女的都到了家。可惜我赶候兴的干折了本。
　　〔音释〕
　　音余　胤音孕　觉音叫　氲于君切　逗音豆　搠声卯切　勘坎去声　赘音缀　颩音磋
　　题目　莽汤哥崄钉远乡牌　
　　正名　罗李郎大闹相国寺
　　罗李郎大闹相国寺杂剧终

《元曲选》　相国寺公孙合汗衫杂剧　（明）臧晋叔 编 
　　相国寺公孙合汗衫杂剧　　（元）张国宾 撰
　　●相国寺公孙合汗衫杂剧目录
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　东岳庙夫妻占玉珓　正名　相国寺公孙合汗衫 
　　第一折
　　〔正末扮张义同净卜儿张孝友旦儿兴儿上〕〔正末云〕老夫姓张名义。字文秀。本贯南京人也。嫡亲的四口儿家属。婆婆赵氏。孩儿张孝友。媳妇儿李玉娥。俺在这竹竿巷马行街居住。开着一座解典铺。有金狮子为号。人口顺都唤我做金狮子张员外。时遇冬初。纷纷扬扬下着这一天大雪。小大哥在这看街楼上。安排果卓。请俺两口儿赏雪饮酒。〔卜儿云〕员外。似这般大雪。真乃是国家祥瑞也。〔张孝友云〕父亲母亲。你看这雪景甚是可观。孩儿在看街楼上。整备一杯。请父亲母亲赏雪咱。兴儿将酒来。〔兴儿云〕酒在此。〔张孝友送酒科云〕父亲母亲。请满饮一杯。〔正末云〕是好大雪也呵。〔唱〕
　　【仙吕点绛唇】密布彤云。乱飘琼粉。朔风紧。一色如银。便有那孟浩然可便骑驴的稳。
　　〔张孝友云〕似这般应时的瑞雪。是好一个冬景也。〔正末唱〕
　　【混江龙】正遇着初寒时分。您言冬至我言春。〔张孝友云〕父亲这数九的天道。怎做的春天也。〔正末唱〕既不沙可怎生梨花片片。柳絮纷纷。梨花落砌成银世界。柳絮飞妆就玉乾坤。俺这里逢美景。对良辰。悬锦帐。设华裀。簇金盘罗列着紫驼新。倒银瓶满泛着鹅黄嫩。俺本是凤城中黎庶。端的做龙袖里骄民。
　　〔张孝友云〕将酒来。父亲母亲再饮一杯。〔正末云〕俺在这看街楼上。看那街市上往来的那人纷纷嚷嚷。俺则慢慢的饮酒咱。〔丑扮店小二上诗云〕买卖归来汗未消。上床犹自想来朝。为甚当家头先白。每日思量计万条。小可是个店小二。我这店里下着一个大汉。房宿饭钱都少欠下不曾与我。如今大主人家怪我。我唤他出来。赶将他出去。有何不可。〔做叫科云〕兀那大汉你出来。〔净邦老扮陈虎上云〕哥也。叫我做甚么。我知道少下你些房宿饭钱不曾还哩。〔店小二云〕没事也不叫你。门前有个亲眷寻你哩。〔邦老云〕休斗小人耍。〔店小二云〕我不斗你耍。我开开这门。〔邦老云〕是真个在那里。〔店小二做推科云〕你出去关上这门。大风大雪里冻杀饿杀。不干我事。〔下〕〔邦老云〕小二哥开门来。我知道少下你房宿饭钱。这等大风大雪。好冷天道。你把我推抢将出来。可不冻杀我也。〔做叫科云〕嗨。小二哥。你就下得把我抢出门来。身上单寒。肚中又饥馁。怎么打熬的过。兀的那一座高楼。必是一家好人家。没奈何我唱个莲花落。讨些儿饭吃咱。〔做唱科〕一年春尽一年春。哩哩莲花。你看地转天转我倒也。〔做倒科〕〔正末云〕小大哥。你看那楼下面冻倒一个人。好可怜也。你扶上楼来救活他性命。也是个阴骘。〔张孝友云〕理会的。我是看去。果然冻倒一个大汉。下次小的每与我扶上楼来者。〔兴儿做扶科〕〔正末云〕小大哥。笼些火来与他烘。〔张孝友云〕理会的。〔正末云〕酾将那热酒来与他吃些。〔张孝友云〕兀那汉子。你饮一杯儿热酒咱。〔邦老做饮酒科云〕是好热酒也。〔正末云〕着他再饮一杯。〔张孝友云〕你再饮一杯。〔邦老云〕好酒。好酒。我再吃一杯。〔正末云〕兀那汉子。你这一会儿。比头里那冻倒的时分。可是如何。〔邦老云〕这一会觉苏醒了也。〔正末云〕兀那汉子。你那里人氏。姓甚名谁。因什么冻倒在这大雪里。你说一遍老夫是听咱〔邦老云〕孩儿是徐州安山县人氏。姓陈名虎。出来做买卖。染了一场冻天行的症候。把盘缠都使用的无了。少下店主人家房宿饭钱。他把我赶将出来。肯分的冻倒在你老人家门首。若不是你老人家救了我性命。那得个活的人也。〔正末云〕好可怜人也呵。〔唱〕
　　【油葫芦】我见他百结衣衫不挂身。直恁般家道窘。我为甚连珠儿热酒教他饮了三巡。〔云〕汉子。自古以来。则不你受贫。〔孝友云〕父亲。可是那几个古人受贫来。〔正末唱〕想当初苏秦未遇遭贫困。有一日他那时来也可便腰挂黄金印。咱人翻手是雨。合手是云。那尘埃中埋没杀多才俊。〔带云〕你看那人也。则是时运未至。〔唱〕他可敢一世里不如人。
　　〔云〕小大哥。将一领绵团袄来。〔张孝友做拏衣服科云〕绵团袄在此。〔正末云〕汉子。〔唱〕
　　【天下乐】我与你这一件衣服旧换做新。〔云〕再将五两银子来。〔张孝友取银科云〕五两银子在此〔正末云〕这银子呵。〔唱〕我与你做盘也波缠。速离了俺门。〔邦老云〕救活了小人的性命。又与小人许多银子此恩将何以报。〔正末云〕汉子。这衣服和银子。〔唱〕也则是一时间周急添你气分〔邦老云〕多谢你老人家。〔正末云〕汉子。你着志者。〔唱〕有一日马颏下缨似火。头直上伞盖似云。愿哥哥你可便为官早立身
　　〔云〕小大哥。你扶他下楼去。〔邦老云〕多亏了老人家救了我性命。今生已过。那生那世做驴做马。填还你的恩债也〔张孝友云〕一条好大汉。我这家私里外。早晚索钱。少个护臂。我有心待认义他做个兄弟。未知他意下如何。我试问他咱。兀那汉子。你如今多大年纪。〔邦老云〕我二十五岁。〔张孝友云〕我长你五岁。我可三十岁也。我有心认义你做个兄弟。你意下如何。〔邦老云〕休看小人吃的。则看小人穿的。休斗小人耍。〔张孝友云〕我不斗你耍。〔邦老云〕休道做兄弟。便那笼驴把马。愿随鞭■〈釒凳〉。〔邦老做拜科〕〔张孝友云〕你休拜。张孝友。你好粗心也。不曾与父亲母亲商量。怎好就认义这个兄弟。兄弟。我不曾与父亲母亲商量。若是肯呵。是你千万之喜。若是不肯呵。我便多赍发与你些盘缠。你则在楼下等一等。〔做见正末科云〕父亲母亲。您孩儿有一桩事。不曾禀问父亲母亲。未敢擅便。〔正末云〕孩儿有甚么话说。〔张孝友云〕恰纔冻倒的那个人。您孩儿想来。家私里外。早晚索钱。少一个护臂。我待要认义他做个兄弟。未知父母意下如何。〔正末云〕恰纔那个人姓陈名个虎字。生的有些恶相。则不知多赍发他盘缠。着他回去了罢。〔张孝友云〕父亲不妨事。您孩儿眼里偏识这等好人。〔正末云〕既是你心里要认他呵着他上楼来。〔张孝友云〕谢了父亲母亲者。〔做见邦老科云〕兄弟。父亲母亲都肯了也。你上楼见父亲母亲去咱。〔邦老做见科〕〔正末云〕兀那汉子。我这小大哥要认你做个兄弟。你意下如何。〔邦老云〕笼驴把马。愿随鞭■〈釒凳〉。〔正末云〕你看他一问一个肯。〔张孝友云〕兄弟。拜了父亲母亲咱。〔邦老做拜科〕〔张孝友云〕父亲母亲。叫媳妇儿与兄弟相见如何。〔正末云〕孩儿这敢不中么。〔张孝友云〕父亲不妨事。我眼里偏识这等好人。〔正末云〕随你随你。〔张孝友云〕大嫂。与兄弟相见咱。兄弟。与你嫂嫂厮见。〔邦老做拜旦儿科云〕嫂嫂。我唱喏哩。〔旦儿云〕丕。那眼脑恰像个贼也似的。〔邦老背云〕一个好妇人也。〔正末云〕小大哥。着他换衣服去。〔张孝友云〕你且换衣服去。〔邦老下〕〔外扮赵兴孙带枷锁同解子上〕〔赵兴孙云〕自家赵兴孙。是徐州安山县人氏。因做买卖到这长街市上。见一个年纪小的打那年纪老的。我向前谏劝。他坚意不从。被我■〈扌班〉过那年纪小的来则打的一拳。不恇。就打杀了。当被做公的拏我到官。本该偿命。多亏了那六案孔目救了我的性命。改做误伤人命。脊杖了六十。迭配沙门岛去。时遇冬天。下着这等大雪。身上单寒。肚中饥馁。解子哥。这一家必然是个财主人家。我如今叫化些儿残汤剩饭。吃了呵慢慢的行。我来到这楼直下。爹爹妳妳。叫化些儿波。〔正末云〕小大哥。你看那楼下面一个披枷带锁的人也。可怜的。与他些饭儿吃么。〔张孝友云〕理会的。待我下楼看去咱。〔做下楼见赵兴孙云〕兀那后生。你那里人氏。姓甚名谁。因甚么这等披枷带锁。〔赵兴孙云〕孩儿徐州安山县人氏。姓赵名兴孙。因做买卖到长街市上。有一个年纪小的打那年纪老的。我一时间路见不平。将那年纪小的来只一拳打杀了。被官司问做误伤人命。脊杖了六十。迭配沙门岛去。时遇雪天。身上无衣。肚中无食。特来问爹爹妳妳讨些残汤剩饭咱。〔张孝友云〕原来为这般。你且等着。〔见正末云〕父亲。孩儿问来了。这一个是打杀了人发配去的。〔正末云〕哦。他是犯罪的人也。不知官府门中屈陷了多多少少。我那里不是积福处。小大哥。你且着他上楼来。等我问他〔张孝友唤科云〕兀那囚徒。你上楼来。〔解子跟赵兴孙见科〕〔正末云〕我问你那里人氏。姓甚名谁。因甚这般披枷带锁的。你说与我听咱。〔赵兴孙云〕孩儿徐州安山县人氏。姓赵名兴孙。因做买卖到长街市上。有一个年纪小的打那年纪老的。我一时间路见不平。将那年纪小的则一拳打杀了。被官司问做误伤人命。脊杖了六十。迭配沙门岛去。时遇雪天。身上无衣。肚里无食。特来讨些残汤剩饭咱。〔正末云〕嗨。俺婆婆也姓赵。五百年前安知不是一家。小大哥。将十两银子一领绵团袄来。〔张孝友云〕银子绵袄都在此。〔卜儿云〕兀那汉子。老爹与你十两银子。绵团袄一件。我无什么与你。只这一只金钗做盘缠去。〔赵兴孙云〕多谢老爹妳妳。小人斗胆。敢问老爹妳妳一个名姓也。等小人日后结草衔环。做个报答。〔正末云〕汉子。俺叫做金狮子张员外。妳妳赵氏。小大哥张孝友。还有一个媳妇儿是李玉娥。你牢记者。〔赵兴孙云〕老爹是金狮子张员外。妳妳赵氏。小大哥张孝友。大嫂李玉娥。小人印板儿似记在心上。小人到前面死了呵。那生那世。做驴做马。填还这债。若不死呵。但得片云遮顶。此恩必当重报也。〔做拜下楼科〕〔邦老冲上云〕呸。我两个眼里见不的这等穷的。你是甚么人。〔赵兴孙云〕小人是赵兴孙。〔邦老云〕你认的我么。〔赵兴孙云〕你是谁。〔邦老云〕则我是二员外。〔赵兴孙做叫科云〕二员外。〔邦老云〕住住住。你不要叫。你拏的是甚么东西。〔赵兴孙云〕老爹与了我十两银子。一领绵团袄。妳妳又是一只金钗。着我做盘缠的。〔邦老云〕父亲母亲好小手儿也。则与的你这些东西。你将过来。我如今去对父亲母亲说。还要多多的赍发你些盘缠。你则在这楼下等着。〔邦老见正末科云〕父亲。楼下这个披枷带锁的。可惜与了他偌多东西。不如与您孩儿做本钱。可不好也。〔正末云〕婆婆。你觑波。陈虎。我这家私早则由了你那。〔邦老云〕看了那厮嘴脸。一世不能勾发迹。那眉下无眼觔。口头有饿纹。到前面不是冻死。便是饿死的人也。〔正末云〕噤声。〔唱〕
　　【后庭花】你道他眉下无眼觔。你道他兀那口边厢有饿纹。可不道马向那羣中觑。陈虎唻我则理会得人居在贫内亲。〔邦老云〕可惜偌多钱与了这厮。他那里是个掌财的。〔正末唱〕你将他来恶抢问。他如今身遭着危困。你将他恶语喷。他将你来死记恨。恩共雠您两个人。是和非俺三处分。怎劈手里便夺了他银。
　　〔云〕嗨。陈虎。我恰纔与了他些钱钞。你劈手里夺将来。知道的便是你夺了。有那不知道的。只说那张员外与了人些钱钞。又着劈手的夺将去。〔唱〕
　　【青哥儿】陈虎唻显的我言而言而无信。〔带云〕张孝友。〔唱〕你也忒眼内眼内无珍。〔带云〕恰纔两个人呵。〔唱〕他如今迭配遭囚锁缠着身。不得风云。困在埃尘。你道他一世儿为人。半世儿孤贫。气忍声吞。何日酬恩。则你也曾举目无亲。失魄亡魂。遶户踅门。鼓舌扬唇。唱一年家春尽一年家春。陈虎唻你也曾这般穷时分。
　　〔云〕陈虎。你将那东西还与他去。〔张孝友云〕兄弟。你怎么这等。将来我送与他去。〔见赵兴孙科云〕这东西为什么不将的去。〔赵兴孙云〕恰纔那个二员外夺过盘缠去了也。〔张孝友云〕汉子。他不是二员外。他姓陈名虎。也是雪堆儿里冻倒了的。我救了他。我认他做了个兄弟。你休怪咱。盘缠都在这里。你将的去。〔赵兴孙做谢科云〕陈虎。你也是雪堆儿里冻倒的。将我银两衣服劈手夺将去了。我有恩的是张员外一家儿。有雠的是陈虎那厮。我前街里撞见。一无话说。后巷里撞见。一只手揪住衣领。去那嘴缝鼻凹里则一拳。哎哟。挣的我这棒疮疼了。陈虎唻。咱两个则休要轴头儿厮抹着。〔同解子下〕〔正末云〕婆婆。陈虎那厮恰纔我说了他几句。那厮有些怪我。我着几句言语安伏他咱。陈虎孩儿。我恰纔说了你几句。你可休怪老夫。我若不说你几句呵。着那人怎生出的咱家这门。陈虎孩儿。你记的那怨亲不怨疎么。〔邦老云〕您孩儿则是干家的心肠。可惜了这钱钞与那穷弟子孩儿。〔正末唱〕
　　【赚煞尾】岂不闻一饭莫忘怀。睚眦休成忿。这厮他记小过忘人大恩。这厮他胁底下插柴不自稳。那里也敬老怜贫。他怒嗔嗔。劈手里夺了他银。〔带云〕不争你夺将来了呵。〔唱〕显的我也惨。他也羞陈虎唻你也狠。〔云〕陈虎孩儿。自古以来。有两个贤人。你学一个。休学一个。〔邦老云〕父亲。您孩儿学那一个。〔正末唱〕你则学那灵辄般报恩。〔邦老云〕不学那一个。〔正末唱〕休学那庞涓般雪恨。休休休我劝您这得时人可便休笑恰纔那失时人。〔下〕
　　〔张孝友云〕兄弟。父亲恰纔说了几句。你休怪也。〔邦老云〕父亲说的是。哥哥。我索钱去咱。〔诗云〕员外有金银。认我做亲人。我心还不足。则恨赵兴孙。〔下〕
　　〔音释〕
　　彤音同　骘音质　苏音苏　窘君上声　挨音哀　颏音孩　赍音虀　唻离靴切　踅徐靴切　凹汪卦切　睚羊戒切　眦音债
　　第二折
　　〔张孝友同兴儿上云〕欢喜未尽。烦恼到来。自从认了个兄弟。我心间甚是欢喜。不想我这浑家腹怀有孕。别的女人怀胎十个月分娩。我这大嫂十八个月不分娩。我好生烦恼。兄弟索钱去了。我且在这解典库中闷坐咱。〔邦老上云〕行不更名。坐不改姓。自家陈虎的便是。这里也无人。我平昔间做些不恰好的勾当。我那乡村里老的每便道。陈虎。你也转动咱。我便道。老的每。我这一去不得一拳儿好买卖不回来。不得一个花朵儿也似好老婆。也不回来。不想到的这里染一场冻天行病症。把盘缠都使的无了。少下店主人家房宿饭钱。把我推抢出来。肯分的冻倒在这一家儿门前。救活了我性命。又认义我做兄弟。一家儿好人家都在俺的手里。那一应金银粮食。也还不打紧。一心儿只看上我那嫂嫂。我如今索钱回来了。见俺哥哥去。下次小的每。哥哥在那里。〔兴儿云〕在解典库里。〔见科云〕哥哥。我索钱回来了也。〔张孝友云〕兄弟。你吃饭未曾。〔邦老云〕我不曾吃饭哩。〔张孝友云〕你自吃饭去。我心中有些闷倦。〔邦老出门云〕且住者。陈虎也。你索寻思咱。莫非看出什么破绽来。往常我哥哥见我。欢天喜地。今日见我。有些烦恼。陈虎。你是个聪明的人。必然见我早晚吃穿衣饭定害他了。因此上恩多怨深。我如今趁着这个机会。辞了俺哥哥。别处寻一拳儿买卖可不好。〔做见张孝友云〕哥哥也。省的恩多怨深。我家中稍将书信来。教我回家去。只今日就辞别了哥哥。还俺徐州去也。〔张孝友云〕兄弟。敢怕下次小的每有什么的说你来。〔邦老云〕谁敢说我。〔张孝友云〕既然无人说你。你怎生要回家去。〔邦老云〕哥哥。君子不羞当面。每日您兄弟索钱回来。哥哥见我欢喜。今日见我烦恼。则怕您兄弟钱财上不明白。不如回去了罢。〔张孝友云〕兄弟。你不知道我心上的事。这里无别人。我与你说。别的女人怀身十月满足分娩。您嫂嫂怀了十八个月。不见分娩。因此上烦闷。〔邦老云〕原来为这个。哥哥早对您兄弟说。这早晚嫂嫂分娩了多时也。〔张孝友云〕你怎么说。〔邦老云〕我那徐州东岳庙至灵至圣。有个玉杯珓儿。掷个上上大吉。便是小厮儿。掷个中平。便是个女儿。掷个不合神道。便是鬼胎。我那里又好做买卖。一倍增十倍利钱。〔张孝友云〕既是这等。我和你两个掷杯珓儿去来。〔邦老云〕我和你去不济事。还得怀身的亲自去掷杯珓儿。便灵感也。〔张孝友云〕咱与父亲说知去。〔邦老云〕住住住。则除你和我知嫂嫂知。第四个人知道。就不灵了。〔张孝友云〕你也说的是。多收拾些金珠财宝。一来掷杯珓。二来就做买卖。走一遭去。〔同下〕〔兴儿上云〕妳妳。陈虎拐的小大哥嫂嫂两口儿去了也。〔呌儿上云〕你可不早说。我是呌老的咱。〔呌儿做叫科云〕老的。老的。〔正末上云〕婆婆做甚么。〔呌儿云〕陈虎搬调的张孝友两口儿走了也。〔正末云〕婆婆。我当初说什么来。咱赶孩儿每去者。〔做赶科〕〔唱〕
　　【越调斗鹌鹑】气的来有眼如盲。有口似哑。您两个绿鬓朱颜。也合问您这苍髯皓发。不争你背母抛爹。直闪的我形孤也那影寡。婆婆他可便那里怕人笑怕人骂。只待要急煎煎挟橐携囊。稳拍拍乘舟骗马。
　　【紫花序儿】生剌剌弄的来人离财散。眼睁睁看着这水远山长。痛煞煞间隔了海角天涯。〔哭科云〕天那。怎么有这一场诧事。儿也。则被你忧愁杀我也。〔卜儿云〕张孝友孩儿挈了媳妇儿。带了许多本钱。敢出去做买卖么。〔正末唱〕元来他将着些价高的行货。〔带云〕钱钞可打甚么不紧。〔唱〕天那乍心引着那个年小的浑家。倘或间有些儿争差。儿也将您这一双老爹娘可便看个甚么。畅好是心麄胆大。不争你背井离乡。谁替俺送酒供茶。
　　〔卜儿云〕老的。俺和你索便赶他去。〔正末行科云〕咱来到这黄河岸边。许多的那船只。咱往那里寻他去。咱则这里跪者。若是张孝友孩儿一日不下船来。咱跪他一日。两日不下船来。跪两日。着那千人万人骂也骂杀他。〔张孝友同旦儿上云〕兀的不是父亲母亲。〔卜儿云〕两个孩儿那里去。痛杀我也。〔正末云〕哎哟。张孝友孩儿。则被你苦杀我也。〔唱〕
　　【小桃红】可兀的好儿好女都做眼前花。倒不如不养他来罢。〔张孝友云〕父亲母亲休慌。您孩儿掷杯珓儿便回来。〔正末唱〕这打珓儿信着谁人话。无事也待离家。你爹娘年纪多高大。怎不想承欢膝下。刬的去问天买卦。〔旦儿云〕公公婆婆。俺掷了杯珓儿便回来哩。〔正末唱〕噤声。更和着个媳妇儿不贤达。
　　〔云〕婆婆。你与我问孩儿每。他要到那里去掷什么杯珓儿。〔卜儿见旦云〕媳妇儿。你两口如今要到那一处去掷杯珓儿来。〔旦儿云〕母亲不知。因为我怀胎十八个月不分娩。陈虎对张孝友说。他那徐州东岳庙至灵感。有个玉杯珓儿。掷个上上大吉。便是个小厮儿。掷个中平。便是个女儿。掷个不合神道。便是鬼胎。因此上要掷杯珓儿去。〔卜儿云〕是真个。我对员外说去。〔见正末云〕员外。我则道他两口儿为什么跟将陈虎去。如今媳妇儿身边的喜事。陈虎与张孝友孩儿说道。他那里徐州东岳庙至灵感。有个玉杯珓儿。若是掷个上上大吉。便是小厮儿。掷个中平。便是女儿。若是掷个不合神道。便是鬼胎。为这般要去掷杯珓儿哩。〔正末云〕噤声。〔唱〕
　　【鬼三台】我这里听言罢。这的是则好諕庄家。哎儿也。你个聪明人怎便听他谎诈。那一个无子嗣缺根芽。妆了些高驮细马。和着金纸银钱将火化。更有那孝子贤孙儿女每打。早难道神不容奸。天能鉴察。
　　〔张孝友云〕父亲。阴阳不可不信。〔正末唱〕
　　【紫花序儿】且休说阴阳的这造化。许来大个东岳神明〔云〕媳妇儿靠后。〔唱〕他管你什么肚皮里娃娃。我则理会的种谷得谷。种麻的去收麻。咱是个积善之家。天网恢恢不漏掐。这言语有伤风化。〔张孝友云〕陈虎说东岳神至灵感。掷杯珓儿便回来也。〔正末唱〕你休听那厮说短论长。那般的俐齿伶牙。
　　〔张孝友云〕父亲。您孩儿好共歹走一遭去。父亲不着您孩儿去呵。我就着这压衣服的刀子。觅个死处。〔卜儿云〕孩儿怎下的闪了俺也。〔做悲科〕〔正末云〕既然孩儿每要去。常言道心去意难留。留下结冤雠。婆婆。你问孩儿有甚么着肉穿的衣服将一件来。〔见旦科云〕媳妇儿。张孝友孩儿。有什么着肉穿的衣服将一件来。〔旦儿云〕婆婆。行李都去了。只这的是张孝友一领汗衫儿。〔卜儿云〕老的。行李都去了。只有这一领汗衫儿。〔正末云〕这个汗衫儿。婆婆。你从那脊缝儿停停的拆开者。〔卜儿云〕有随身带着的刀儿。我与你拆开了也。〔正末云〕孩儿。你两口儿将着一半儿。俺两口儿留下这一半儿。孩儿。你道我为甚么来。则怕您两口儿一年半载不回来呵。思想俺时。见这半个衫儿。便是见俺两口儿一般。俺两口儿有些头痛额热。思想你时。见这半个衫儿。便是见您两口儿一般。孩儿。你将你的手来。〔张孝友云〕兀的不是手。〔做咬科〕〔张孝友云〕哎哟。父亲。你咬我这一口我不疼。〔正末云〕你道是疼么。〔张孝友云〕你咬我一口。我怎的不疼。〔正末云〕我咬你这一口儿。你害疼呵。想着俺两口儿从那水扑花儿里。抬举的你成人长大。你今日生各支的撇了俺去呵。你道你疼。俺两口儿更疼哩。〔卜儿云〕老的。俺则收着这汗衫儿。便是见孩儿一般。〔正末唱〕
　　【调笑令】将衫儿拆下。就着这血糊刷。哎儿也可不道世上则有莲子花。我如今别无什么弟兄并房下。倘或间俺命掩黄沙。则将这衫儿半壁匣盖上搭。哎儿也。便当的你哭啼啼拽布拖麻。
　　〔邦老云〕你觑着。兀的不火起了也。早些开船去。〔张孝友云〕俺趁着船快走快走。〔同旦儿邦老下〕〔正末云〕孩儿去了也。哎哟。兀的不苦痛杀我也。〔唱〕
　　【络丝娘】好家私水底纳瓜。亲子父在拳中的这掿沙。寺门前金刚相厮打。哎。婆婆也。我便是佛啰也理会不下。
　　〔云〕婆婆。你看是谁家火起。〔内叫科云〕张员外家火起了也。〔卜儿云〕老的也。似此怎了。〔正末云〕婆婆。你看好大火也。〔唱〕
　　【幺篇】我则听的张员外家遗漏火发。哎哟天那諕得我立挣痴呆了这半霎。待去来呵长街上列着兵马。哎。婆婆也。我可是怕也那不怕。
　　〔卜儿云〕老的。眼见一家儿烧的光光儿了也。教俺怎生过活咱。〔正末唱〕
　　【耍三台】我则见必律律狂风飒。将这焰腾腾火儿刮。摆一街铁茅水瓮。列两行钩镰和这麻搭。〔内叫科云〕街坊邻舍。将为头儿失火的拏下者。〔正末唱〕则听得巡院家高声的叫吖吖。叫道将那为头儿失火的拏下。天那。将我这铜斗儿般大院深宅。苦也啰苦也啰可怎生烧的来剩不下些根椽片瓦。
　　【青山口】我则见这家。那家。斗交杂。街坊每救火那。我则见连天的大厦。大厦。声剌剌。被巡军横拽塌。家私家私且莫夸。算来算来都是假。难镇难压。空急空巴。总是天折罚。他也波他不瞅咱。咱也波咱可怜他。只看张家往日豪华。如今在那搭。多不到半合儿把我来傒幸杀。
　　〔卜儿云〕老的。俺许来大家缘家计尽皆没了。苦痛杀俺也。〔正末云〕火烧了家缘家计都不打紧。我那张孝友儿也。〔哭科〕〔唱〕
　　【收尾】我直从那水扑花儿抬举的偌来大。您将俺这两口儿生各支的撇下。空指着卧牛城内富人家。〔卜儿云〕咱如今往那里去好。〔正末云〕哎。婆婆也。我和你如今往那里去。只有个沿街儿叫化。学着那一声儿哩。〔卜儿云〕老的。是那一声。〔正末云〕婆婆也。你岂不曾听见那叫化的叫。我学与你听。那一个舍财的爹爹妈妈哦。〔唱〕少不的悲田院里学那一声叫爹妈。〔同下〕
　　〔音释〕
　　娩音免　珓音教　掷音直　橐音托　拍铺买切　剌音辣　诧仓诈切　行音杭　刬音产　达当加切　蔡抽鲊切　掐强雅切　刷双寡切　搭音打　掿音闹　发方雅切　霎双鲊切　飒杀贾切　刮音寡　镰音廉　吖音鸦　宅池斋切　杂音咱　那音拿　塌汤打切　压羊架切　罚扶加切　瞅音秋　杀双鲊切
　　第三折
　　〔邦老上云〕人无横财不富。马无野草不肥。我陈虎只因看上了李玉娥。将他丈夫撺在黄河里渰死了。那李玉娥要守了三年孝满。方肯随顺我。我怎么有的这般慢性。我道莫说三年。便三日也等不到。他道你便等不得三年。也须等我分娩了。好随顺你。难道我躭着这般一个大肚子。你也还想别的勾当哩。谁知天从人愿。到的我家不上三日。就添了一个满抱儿小厮。早已过了一十八岁。那小厮好一身本事。更强似我。只是我偏生见那小厮不得。常是一顿打就打一个小死。只要打死了他方纔称心。却是为何。常言道翦草除根。萌芽不发。那小厮少不的打死在我手里。大嫂。将些钱钞来与我。我与弟兄每吃酒去来。〔下〕〔旦儿上云〕自家李玉娥。过日月好疾也。自从这贼汉将俺员外推在河里。今经十八年光景。我根前添了一个孩儿。长成一十八岁。依了那贼汉的姓。叫做陈豹。每日在山中打大虫。怎这早晚还不回家来吃饭哩。〔小末同倈儿上〕〔小末诗云〕每日山中打虎。归窝弓药箭紧身随。男儿志气三千丈。不取封侯誓不灰。自家陈豹。年长一十八岁。膂力过人。十八般武艺。无有不拈。无有不会。每日在于山中。下窝弓药箭。打大虫耍子。今日正在那里演习些武艺。忽然看见山坡前走将一个牛也似的大虫。我拈弓在手。搭箭当弦。■〈口床〉的一声射去。正中大虫。我待要拏那大虫去。不知那里。走将几个小厮来。倒说是他每打死的大虫。咄。我且问你。你怎生打杀那大虫来。〔倈儿云〕我一只手揝住头。一只手揝住尾。当腰里则一口咬死的。你倒省气力。要混赖我的行货。我告诉你家去。陈妈妈。〔旦儿云〕是谁门首叫我。开开这门你。做什么。〔倈儿云〕妈妈。我辛辛苦苦打杀的一个大虫。只这一张皮也值好几两银子。怎么你家儿子要赖我的。〔旦儿云〕小哥。你将的去罢。〔倈儿云〕我儿也。不看你娘面上。我不道的饶了你哩。〔下〕〔旦儿云〕陈豹。你家来。你跪着。教你休惹事。你又惹事。你倘着我打你。等你好记的。〔小末云〕母亲打则打。休闪了手。〔旦儿云〕且住者。倘或间打的孩儿头疼额热。谁与他父亲报雠。陈豹。我不打你。且饶你这一遭儿。〔小末云〕母亲打了倒好。母亲若不打呵。说与父亲。这一顿打又打一个小死。〔旦儿云〕我也不打你。也不对你父亲说。〔小末云〕不与父亲说。谢了母亲也。〔旦儿云〕孩儿。你学成十八般武艺。为何不去进取功名。〔小末云〕您孩儿欲待应武举去。争奈无盘缠上路。〔旦儿云〕既然你要应武举去。来。我与你些碎银两。一对金凤钗做盘缠。〔小末云〕今日是个吉日良辰。辞别了母亲。便索长行也。〔做拜科〕〔旦儿云〕陈豹。你记者。若到京师。寻问马行街竹竿巷。金狮子张员外老两口儿。寻见呵。你带将来。〔小末云〕母亲。他家和咱是甚么亲眷。〔旦儿云〕孩儿你休问他。他家和咱是老亲。〔小末云〕您孩儿经板儿记在心头。母亲。孩儿出门去也。〔旦儿云〕陈豹。你回来。〔小末云〕母亲有甚么话说。〔旦儿云〕你若见那老两口儿。你便带将来。〔小末云〕您孩儿记的。我出的这门来。〔旦儿云〕陈豹。你回来。〔小末云〕母亲。有的话一发说了罢。〔旦儿云〕我与你这块绢帛儿。你见了那老两口儿。只与他这绢帛儿。他便认的咱是老亲。〔小末云〕理会的。〔旦儿云〕孩儿去了也。眼观旌节旗。耳听好消息。〔下〕〔外扮长老上诗云〕近寺人家不重僧。远来和尚好看经。莫道出家便受戒。那个猫儿不吃腥。小僧相国寺住持长老。今有陈相公做这无遮大会。一应人等都要舍贫散斋。小僧已都准备下了。这早晚相公敢待来也。〔小末领杂当上云〕下官陈豹。到于都下演武场中比射。只我三箭皆中红心。中了武状元。授了下官本处提察使。自从母亲分付我寻这马行街竹竿巷金狮子张员外那两口老的。那里寻去。如今在相国寺中散斋济贫。数日前我与长老钱钞。与下官安排斋供。须索拈香走一遭去。可早来到了也。〔见长老科云〕老和尚。多生受你。〔长老云〕相公。请用些斋食。〔小末云〕下官不必吃斋。只等贫难的人来时。老和尚与我散斋者。〔正末同卜儿薄蓝上云〕叫化咱。叫化咱。可怜见俺许来大家私。被一场天火烧的光光荡荡。如今无靠无依。没奈何。长街市上。有那等舍贫的财主波。救济俺老两口儿佛啰。〔唱〕
　　【中吕粉蝶儿】我遶着他后巷前街。叫化些剩汤和这残菜。我受尽了些雪压波风筛。猛想起。十年前。兀那鸦飞不过的田宅。甚么是月值年灾。可便的眼睁睁一时消坏。
　　〔卜儿云〕老的也。可怎生无一个舍贫的。〔正末唱〕
　　【醉春风】那舍贫的波众檀樾。救苦的波观自在。肯与我做场儿功德散分儿斋。可怎生再没个将俺来睬。睬。〔卜儿云〕老的也。兀那水床上热热的蒸饼。我要吃一个儿。〔正末云〕婆婆。你道什么哩。〔卜儿云〕我纔见那水床上热热的蒸饼。我要吃一个儿。〔正末云〕婆婆。你道那水床上热热的蒸饼你要吃一个儿。不只是你要吃。赤紧的咱手里无钱呵。可着甚的去买那。〔唱〕佛啰但得那半片儿羊皮。一头儿藁荐。哎。婆婆唻我便是得生他天界。
　　〔云〕婆婆。〔卜儿云〕老的。你叫我怎么的。〔正末云〕我叫了这一日街。我可乏了也。你替我叫些儿。〔卜儿云〕你着谁叫街。〔正末云〕我着你叫街。〔卜儿云〕你着我叫街。倒不识羞。我好歹也是财主人家女儿。着我如今叫街。我也曾吃好的。穿好的。我也曾车儿上来。轿儿上去。谁不知我是金狮子张员外的浑家。如今可着我叫街。我不叫。〔正末云〕你道什么哩。〔卜儿云〕我不叫。〔正末云〕你道你是好人家儿。好人家女。也曾那车儿上来。轿儿上去。那里会叫那街。偏我不是金狮子张员外。我是胎胞儿里叫化来。赤紧的咱手里无钱那。我要你叫。〔卜儿云〕我不叫。我不叫。〔正末云〕我要你叫。要你叫。〔卜儿云〕我不叫。我不叫。〔正末云〕你也不叫。我也不叫。饿他娘那老弟子。〔卜儿做悲科〕〔正末云〕婆婆。你也说的是。你是那好人家儿。好人家女。你那里会叫那街。罢罢罢。我与你叫。〔卜儿云〕你是叫咱。〔正末云〕哎哟。可怜见俺被天火烧了家缘家计。无靠无捱。长街市上。有那等舍贫的叫化些儿波。〔唱〕
　　【快活三】哎哟则那风吹的我这头怎抬。雪打的我这眼难开。则被这一场家天火破了家财。俺少年儿今何在。
　　〔卜儿云〕嗨。争奈俺两口儿年纪老了也。〔正末唱〕
　　【朝天子】哎哟可则俺两口儿都老迈。肯分的便正该。天那天那也是俺注定的合受这饥寒债。我如今无铺无盖教我冷难挨。肯分的雪又紧风偏大。到晚来可便不敢番身。拳成做一块。天那天那则俺两口儿受冰雪堂地狱灾。我这里跪在。大街。望着那发心的爷娘每拜。
　　〔卜儿云〕老的。这般风又大。雪又紧。俺如今身上无衣。肚里无食。眼见的不是冻死。便是饿死也。〔正末唱〕
　　【四边静】哎哟正值着这冬寒天色。破瓦窑中又无些米柴。眼见的冻死尸骸。料没个人瞅睬。谁肯着半掀儿家土埋。老业人眼见的便撇在这荒郊外。
　　〔杂当上云〕兀的那老两口儿。比及你在这里叫化。相国寺里散斋哩。你那里求一斋去不好那。〔正末云〕多谢哥哥。元来相国寺里散斋。婆婆。去来去来。〔卜儿云〕老的也。俺往那里叫化去。〔正末唱〕
　　【普天乐】听言罢不觉笑咍咍。我这里刚行刚蓦。把我这身躯强整。将我这脚步儿忙抬。〔云〕官人。叫化些儿波。〔杂当云〕无斋了也。〔正末唱〕哎。可道哩饿纹在口角头。食神在天涯外。不似俺这两口儿公婆每便穷的来煞。直恁般运拙也那时乖。〔云〕官人也。〔唱〕但的他残汤半碗充实我这五脏。〔带云〕不济事。不济事。〔唱〕哎婆婆也咱去来波可则索与他日转千街。
　　〔杂当云〕你来早一步儿可好。斋都散完了也。〔正末云〕官人。可怜见。叫化些儿波。〔杂当云〕无了斋也。〔小末云〕为甚么大呼小叫的。〔杂当云〕门首有两个老的。讨斋来的迟。无了斋也。〔小末云〕老和尚。有下官的那一分斋。与了那两口儿老的吃罢。〔杂当云〕理会的。兀那老的。你来的迟。无有斋了。这个是相公的一分斋。与你这老两口儿。你吃了。你过去谢一谢那相公去。〔正末云〕多谢了。婆婆。你吃些儿。我也吃些儿。留着这两个馒头。咱到破瓦窑中吃。婆婆。你送这碗儿去。〔卜儿云〕我送这碗儿去。〔正末云〕就谢一谢那官人。〔卜儿云〕我知道。〔见小末做拜科云〕积福的官人。今世里为官受禄。到那生那世。还做官人。〔做认小末科〕〔小末云〕这老的怎生看我。〔卜儿云〕官人官上加官。禄上进禄。辈辈都做官人。〔出门科〕这官人好和那张孝友孩儿厮似也。仔细打看全。是我那孩儿。我对那老的说去。着他打这弟子孩儿。〔见末云〕老的也。也喜欢。咱〔正末云〕什么那。婆婆。〔卜儿云〕你笑一个。〔正末云〕我笑什么。〔卜儿云〕你笑。〔正末云〕哦。我笑。〔做笑科〕〔卜儿云〕你大笑。〔正末做大笑科〕〔卜儿云〕你也是个傻老弟子孩儿。如今咱那张孝友孩儿有了也。〔正末云〕在那里。〔卜儿云〕原来散斋的那官人。正是张孝友孩儿。〔正末云〕婆婆。真个是。〔卜儿云〕我的孩儿。如何不认的。我这眼不唤做眼。唤做琉璃葫芦儿。则是明朗朗的。〔正末云〕是真个。我过去打这弟子孩儿。婆婆可是也不是。〔卜儿云〕我这眼则是琉璃葫芦儿。〔正末云〕我则记着你那琉璃葫芦儿。〔卜儿云〕则是个明朗朗的。〔正末见小末云〕生忿忤逆的贼也。〔小末云〕长老。他唤你哩。〔长老云〕相公。他唤你哩。〔正末唱〕
　　【上小楼】甚风儿便吹他到来。也有日重还乡界。则俺这烦烦恼恼。哭哭啼啼。相杀我儿也怨怨哀哀。到如今可也便欢欢爱爱。潇潇洒洒。无妨无碍。〔小末云〕兀那老的。你说甚么那。〔正末云〕生忿忤逆的贼也。〔唱〕哎。怎把这双老爹娘做外人看待。
　　〔卜儿云〕老的。他正是我的儿。〔小末云〕兀那老的。你说什么我的儿。我且问你。你那儿可姓什么那。〔正末云〕我的儿姓张。叫做张孝友。〔小末云〕兀的你孩儿姓张。是张孝友。我姓陈。是陈豹。你怎生说我是你的儿。〔卜儿云〕呀。他改了姓也。〔小末云〕你的孩儿去时。多大年纪。〔正末云〕他去时三十岁也。去了十八年。如今该四十八岁。〔小末云〕你的孩儿去时三十岁。去了十八年。如今该四十八岁。这等说将起来。你那孩儿去时节我还不曾出世哩。〔正末云〕婆婆。不是了也。〔卜儿云〕我道不是了么。〔正末云〕可不道你这眼是琉璃葫芦儿。〔卜儿云〕则纔寺门前挤破了也。〔小末云〕兀那老的。你那孩儿怎生与下官面貌相似。你试说与我听咱。〔正末云〕官人听我说波。〔唱〕
　　【幺篇】您两个恰便似一个印盒。印盒里脱将下来。您两个都一般容颜。一般模样。一般个身材。哎。我好呆。也合该。十分宁奈。〔云〕相公。恕老汉年纪老了。〔唱〕我老汉可便眼昏花错认了你个相公休怪。
　　〔正末做跪拜请罪科〕〔小末云〕兀那老的拜将下去。我背后恰便似有人推起我来一般。莫不这老的他福分倒大似我。我不怪你。你回去。〔正末云〕多谢了官人。〔小末云〕你且回来。〔正末云〕官人莫非还怪着老汉么。〔小末云〕我说道不怪。怎么还怪着你。我见你那衣服破碎。与你这块绢帛儿补了你那衣服。你将的去。〔正末云〕多谢了官人。这个官人又不打我。又不骂我。又与我这块绢帛儿。着我补衣服。我是看咱。〔哭科云〕我道是甚么来。原来是我那孩儿临去时留下的那半壁汗衫儿。哎。这有甚么难见处。眼见的是那婆子恰纔过来谢那官人笃速速的掉了。我如今问他。若是有呵。便是那官人的。若是没呵。我可不到的饶了他哩。婆婆。俺那孩儿的呢。〔卜儿云〕孩儿的什么。〔正末云〕孩儿临去时留下的那半壁汗衫儿在那里。〔卜儿云〕我恰纔忘了。你又题将起来。我为那汗衫儿呵。则怕掉了。我牢牢的揣在我这怀里。〔做取科云〕兀的不是我孩儿的。〔正末云〕我这里也有半壁儿。〔卜儿云〕你那里得来。〔正末云〕咱是比着。可不正是我那孩儿的汗衫儿那。〔做悲科云〕哎哟。眼见的无了我那孩儿也。兀的不苦痛杀我也。〔唱〕
　　【脱布衫】我这里便觑绝时雨泪盈腮。不由我不感叹伤怀。则被你抛闪杀您这爹爹和您妳妳。婆婆也去来波问俺那少年儿是在也不在。
　　〔见小末云〕官人。这半壁汗衫儿不打紧。上面干连着两个人的性命哩。〔小末云〕你看这老的波。怎生干连着两个人性命。你是说一遍。我是听咱。〔正末唱〕
　　【小梁州】想当初他一领家这衫儿是我拆开。不倈问相公这一半儿那里每可便将来。〔小末云〕你为甚么这等穷暴了来。〔正末唱〕想着俺那二十年前有家财。〔小末云〕你姓甚名谁。〔正末唱〕则我是张员外。〔小末云〕哦。张员外。你在那里居住。〔正末唱〕我家住住在马行街。
　　〔小末云〕你家曾为什么事来。〔正末唱〕
　　【幺篇】只为那当年认了个不良贼。送的俺一家儿横祸非灾。〔小末云〕你那孩儿那里去了。〔正末唱〕俺孩儿听了他胡言乱道巧差排。便待离家乡做些买卖。〔小末云〕他曾有书信来么。〔正末云〕俺孩儿去了十八年也。〔唱〕只一去不回来。
　　〔小末云〕兀那老两口儿。你莫不是金狮子张员外么。〔正末云〕则我便是金狮子张员外。婆婆赵氏。官人曾认的个陈虎么。〔小末云〕谁将俺父亲名姓叫。〔正末云〕你还认的个李玉娥么。〔小末云〕这是我母亲的胎讳。你怎生知道。〔正末云〕咱都是老亲哩。〔卜儿云〕老的。我想起来了也。这厮正是媳妇儿怀着十八个月不分娩。生这个弟子孩儿那。〔小末云〕既是老亲。你老两口儿跟我去来。〔正末云〕婆婆。他要带将俺去哩。咱去不去。〔卜儿云〕休去。〔正末云〕为甚的。〔卜儿云〕说道一路上有强人哩。〔正末云〕有甚么强人。敢问官人要带我去时着我在那里相等。〔小末云〕我与你些碎银。到徐州安山县金沙院相等。你老两口儿小心在意者。〔正末唱〕
　　【耍孩儿】你将这衫儿半壁亲稍带。只说是马行街公婆每都老惫。官人呵这言语休着您爷知。〔小末云〕怎生休着他知道。〔正末唱〕则去那娘亲上分付明白。则要你一言说透千年事。俺也不怕十谒朱门九不开。那贼汉当天败。婆婆这也是灾消福长。苦尽甘来。
　　〔云〕婆婆。我和你去来去来。〔唱〕
　　【煞尾】我再不去佛啰佛啰将我这头去磕。天那天那将我这手去掴。我但能勾媳妇儿觑着咱这没主意的公婆拜。我今日先认了那个孙儿大古来啋。〔同卜儿下〕
　　〔小末云〕老和尚多累了。下官则今日收拾行程。还家中去来。〔诗云〕亲承母亲命。稍带汗衫来。谁知相国寺。即是望乡台。〔下〕
　　〔音释〕
　　撺爨平声　膂音旅　■〈口床〉音床　咄敦入声　揝簪上声　宅池斋切　樾音月　迈音卖　狱于句切　色筛上声　掀音轩　咍海平声　蓦音卖　煞音晒　实绳知切　儍商鲊切　忤音悟　挤济上声　呆音谐　倈离靴切　贼池斋切　惫音败　白巴埋切　磕音可　掴乖上声
　　第四折
　　〔邦老同旦儿上〕〔邦老云〕自家陈虎的便是。我这一日吃酒多了。那小厮不知被母亲唆使他那里去。至今还不回来。莫不是去做贼那。〔旦儿云〕他应武举去了也。〔邦老云〕既是应武举去了。不得官教他不要来见我。今日有些事干。我要到窝弓峪里寻个人去。大嫂。你看着家者。〔下〕〔旦儿云〕这贼汉去了。我到门首觑着。看有甚么人来。〔小末上云〕下官陈豹。自相国寺见了那两口儿老的。我稍带将来了。下官先到家中见母亲走一遭去。可早来到咱家门首也。〔做见拜科云〕母亲。您孩儿一举中了武状元。现授本处提察使。〔旦儿云〕孩儿得了官。兀的不喜欢杀我也。孩儿。那马行街张家两口儿老的你见来么。〔小末云〕那两口儿老的。孩儿寻见了。随后便来也。母亲。他和咱是甚么亲眷。〔旦儿云〕孩儿你休问他。他和咱是老亲。〔小末云〕便是老亲。也有近的。也有远的。母亲怎葫芦提。只说老亲。不说一个明白与孩儿知道。〔旦儿云〕孩儿。我说则说。你休烦恼。〔小末云〕我不烦恼。〔旦儿云〕孩儿。你不知。兀那陈虎。不是你的父亲。咱也不是这里人。元是南京马行街竹竿巷人氏。金狮子张员外家媳妇。十八年前。陈虎将你父亲张孝友推在黄河里渰死了。你是我带将来生下的。那两口儿老的则他便是金狮子张员外。〔小末云〕母亲不说。您孩儿怎知。〔做气死科〕〔旦儿云〕孩儿苏醒着。不争你死了。谁与你父亲报雠。〔小末醒科云〕这贼汉原来不是我的亲爷。母亲。那贼汉那里去了。〔旦儿云〕他到窝弓峪里寻个人去了。〔小末云〕这贼汉合死。他是一只虎。入窝弓峪里去。那得个活的人来。〔诗云〕我听说罢紧皱眉头。不觉的两泪交流。今朝去窝弓峪里。拏贼汉报父寃雠。〔下〕〔旦儿云〕孩儿拏陈虎去了。我听的说金沙院广做道场。超度亡魂。我也到那里去搭一分斋。追荐我亡夫张孝友去来。〔下〕〔赵兴孙做巡检上云〕自家赵兴孙的便是。自从那日张员外家赍发了我的盘缠。迭配沙门岛去。幸得彼处上司道我是个路见不平。拔刀相助的义士。屡次着我捕盗。有功加授巡检之职。因为这里窝弓峪是个强盗出没的渊薮。拨与我五百名官兵。把守这窝弓峪隘口。盘诘奸细。缉捕盗贼。我想当日若无张员外救我。可不死在沙门岛路上多时了。我有恩的是马行街竹竿巷金狮子张员外。院君赵氏。小大哥张孝友。大嫂李玉娥。有雠的是陈虎。似印板儿记在心上。不曾忘着哩。〔诗云〕感恩人救咱难苦。有雠的是他陈虎。知何日遂我心怀。报恩雠留名万古。〔弓兵拏正末卜儿上云〕有两口儿老的。背着一个包儿在此窝弓峪经过。小的每见他是面生可疑之人。拏来盘诘者。〔正末云〕大王饶命咱。〔弓兵喝科云〕不是大王。是巡检老爷。奉上司明文。把守窝弓峪。盘诘奸细的。〔正末唱〕
　　【双调新水令】您夺下的是轻裘肥马他这不公钱。俺如今受贫穷有如那范丹原宪。〔赵兴孙云〕你两个老的那里去也。〔正末唱〕俺只问金沙院在那里。不想道窝弓峪经着您山前。〔弓兵云〕有甚么人事送些与老爷。就放了你去。〔正末唱〕可怜俺赤手空拳。望将军觑方便。
　　〔赵兴孙云〕兀那老的。你那里人氏。姓甚名谁。〔正末云〕老汉金狮子张员外。婆婆赵氏。〔赵兴孙云〕谁是金狮子张员外。〔正末云〕则老汉便是。〔赵兴孙云〕你认得我么。〔正末云〕你是谁。〔赵兴孙云〕我那里不寻。那里不觅员外。〔诗云〕我纔听说罢笑欣欣。连忙扶起大恩人。你是那十八年前张员外。则我便是披枷带锁的赵兴孙。左右扶着员外院君。受赵兴孙几拜。〔正末云〕将军休拜。可折杀老汉两口儿也。〔赵兴孙云〕员外怎生这般穷暴了来。〔正末云〕将军。只被陈虎那厮送了俺一家儿也。〔赵兴孙云〕小大哥大嫂。都那里去了。〔正末唱〕
　　【小将军】休提起俺那小业寃。他剔腾了我些好家缘。〔赵兴孙云〕员外。偌大庄宅。可还在么。〔正末唱〕典卖了庄田火烧了俺宅院。〔赵兴孙云〕嗨。好可怜人也。〔正末唱〕直闪的俺这两口儿可也难过遣。
　　〔赵兴孙云〕员外。你如今怎地做个营生养赡你那两口儿来。〔正末唱〕
　　【清江引】到晚来枕着的是多半个砖每日在长街上转。口叫爷娘佛。〔赵兴孙云〕也有肯舍贫的么。〔正末唱〕无人可怜见。〔赵兴孙云〕陈虎那厮好狠也。〔正末唱〕陈虎唻我和你便有甚么那个杀父母的寃。
　　〔赵兴孙云〕看那厮也好模好样的。可怎生这等歹心。〔正末唱〕
　　【碧玉箫】那厮模样儿慈善。贼汉软如绵。心肠儿机变。贼胆大如天。〔赵兴孙云〕这元是小大哥认义他来。〔正末唱〕俺孩儿信他言。信他言搬上船。〔赵兴孙云〕小大哥去了多时也。曾有书信寄回么。〔正末唱〕他去了十八年。不能勾见。〔赵兴孙云〕员外。你这几年可在那里过活。〔正末唱〕哎哟天那只俺两口儿叫化在这悲田院。
　　〔赵兴孙云〕谁想陈虎这般毒害。员外。那陈虎元是徐州人。这窝弓峪正是徐州地方。我务要拏住此贼。雪恨报雠。我先与你些碎银两做盘缠去。只在金沙院里等着我者〔同下〕〔张孝友扮僧人上诗云〕一生皆是命。半点不由人。自家张孝友的便是。则从陈虎那厮推我在黄河里。多亏了打渔船救了我性命。今经十八年光景。好过的疾也。我如今在这金沙院舍俗出家。这几日有那舍钱的做好事。徒弟。与我动法器者。〔正末同卜儿上云〕婆婆。金沙院里做好事哩。咱与孩儿插一■〈闲〉去来。〔见科〕〔正末云〕师父。俺特来插一■〈闲〉儿。〔张孝友云〕那里走将两口儿叫化的来。倒好面善。〔正末云〕俺怎生是叫化的。〔张孝友云〕你不是叫化的。是甚么。〔正末云〕俺是那沿门儿讨冷饭吃的。〔张孝友云〕左右一般。〔正末云〕当初也是好人家来。〔张孝友云〕兀那两口儿老的。你当初怎样的好人家。〔正末云〕师父。你听我说咱。〔唱〕
　　【沽美酒】若说着俺祖先。好家私似泼天。〔张孝友云〕老的。你敢说大话盖着我哩。〔正末唱〕俺正是披着蒲席说大言。〔张孝友云〕老的。你那家乡何处。本贯何方。〔正末唱〕若说着俺家乡可便不远。祖居是住在梁园。
　　〔张孝友云〕你平日间做什么营生买卖。〔正末唱〕
　　【太平令】则我在那马行街里开着座门面。师父也与你这花银权当做些经钱。〔张孝友云〕哦。他也在马行街住哩。老的。你可要看诵什么经卷。〔正末唱〕梁武忏多看几卷。〔张孝友云〕再呢。〔正末唱〕消灾呪胜读几遍。告师父也可怜。可怜。我那命蹇。〔张孝友云〕你追荐什么人。〔正末唱〕与俺个张孝友孩儿追荐。
　　〔张孝友云〕你追荐谁。〔正末云〕师父。我追荐亡灵张孝友。〔张孝友云〕这个正是我父亲母亲。我再问咱。你追荐什么人。〔正末云〕追荐亡灵张孝友。〔张孝友云〕追荐什么人。〔正末云〕你将我那银子来还我。另寻一个有耳朵的和尚念经去。〔张孝友云〕那个和尚没耳朵。这个正是我父亲母亲。〔拜科〕父亲母亲。则我便是张孝友。〔卜儿云〕哎哟。有鬼也。有鬼也。〔正末唱〕
　　【雁儿落】则你这恶芒神休厮缠。我待超度你在这金沙院。可怜我每日家思念你千万遭。■〈口店〉题道有十余遍。
　　〔张孝友云〕父亲母亲。您孩儿不是鬼。是人。〔正末唱〕
　　【得胜令】呀。原来这和尚每都会通仙。我活了七十岁不曾见。则你尸首归何处。儿也你今日个阴魂在眼前。〔云〕你若是人呵。我叫你三声。你一声高一声。你若是鬼呵。我叫你三声。你一声低似一声。〔张孝友云〕你叫。我答应。〔正末云〕张孝友儿也。〔张孝友云〕哎。〔正末云〕是人是人。张孝友儿也。〔张孝友云〕哎。〔正末云〕是人是人。张孝友儿也。〔张孝友云〕偏生的堵了一口气儿。〔做低应科云〕哎。〔正末云〕有鬼也。〔张孝友云〕父亲母亲。我不是鬼是人。〔正末唱〕也是我心专。作念的一灵儿须活现。留得你生全。免的我两口儿长挂牵。
　　〔张孝友云〕父亲母亲。我是人。〔正末云〕孩儿也。你为甚么在这里出家。〔张孝友云〕父亲母亲不知。自从离了家来。被陈虎那厮推在黄河里。多亏了打鱼船救了我性命。因此上就在这里舍俗出家。〔正末云〕今日认着了孩儿。兀的不欢喜杀我也。〔旦儿上云〕来到此间。正是金沙院了。进院去追荐我亡夫张孝友咱。〔见正末科云〕兀的不是公公婆婆。〔正末云〕兀的不是李玉娥媳妇儿。〔卜儿云〕哎哟。媳妇儿也。〔张孝友云〕阿弥陀佛。这个是谁。〔卜儿云〕这便是媳妇儿。〔张孝友做认科云〕我那大嫂也。〔卜儿云〕媳妇儿。你这十八年在那里来。〔旦儿云〕婆婆。被陈虎那贼。拐带将这里来。〔正末云〕你那孩儿回家了么〔旦儿云〕他如今拏陈虎那贼去。这早晚敢待来也。〔邦老上云〕我陈虎。来到这窝弓峪里。怎么那眼皮儿连不连的只是跳。也不知是跳财。是跳灾。你看后面慌张张赶上来的是什么人。〔小末上云〕兀那杀父亲的贼休走。〔邦老云〕你这小贼。一向躲在那里。谁杀你父亲来。〔小末云〕你还要赖哩。我父亲张孝友。不是你这贼推在水里渰死了。我不拏住你碎尸万段。怎报得我这雠恨。〔打科〕〔邦老云〕我打他不过。三十六计。走为上计。只是跑。只是跑。〔小末云〕你这贼往那里去。〔赵兴孙领弓兵冲上云〕兀的不是陈虎。左右与我拏住者。〔邦老云〕悔气。偏生又撞着那个披枷带锁的。我死也。〔小末见科云〕敢问大人贵姓。〔赵兴孙云〕小官姓赵名兴孙现做本处巡检。把守窝弓峪隘口。我有恩的是金狮子张员外。有雠的是陈虎。适纔张员外见过了。约他在金沙院相会。恰好拏住陈虎。小官报恩报雠。都在这一日哩〔小末云〕大人。小官忝授这里提察使。就是张员外的亲孙。〔赵兴孙云〕这等。大人是赵兴孙的上司也。〔小末云〕且喜拏住陈虎。我和你同到金沙院去来。〔见旦儿云〕兀的不是母亲。〔旦儿云〕孩儿。你拜了公公婆婆咱。〔小末云〕公公婆婆请坐。受孙儿几拜。〔正末云〕我今日又认着个孙儿。兀的不欢喜杀我也。〔旦儿云〕孩儿。你拜了父亲咱。〔小末云〕母亲。谁是您孩儿的父亲。〔旦儿云〕就是这个师父。〔小末云〕母亲。你好乔也。丢了一个贼汉。又认了一个秃厮那。〔旦儿云〕孩儿。这师父正是你父亲张孝友。〔小末云〕父亲请坐。受孩儿几拜。〔正末云〕孙儿。那陈虎曾拏得着么。〔小末云〕幸得这里一个巡检赵兴孙。替孙儿拏着了。现在外面。〔正末云〕哦。元来果然是赵兴孙拏了也。快请进来。〔赵兴孙见科云〕老员外老院君。早见过了。这一个师父。一个大嫂是谁。〔正末云〕这便是孩儿张孝友。媳妇儿李玉娥。〔赵兴孙云〕正是我恩人。请上受赵兴孙几拜。〔正末云〕孙儿过来。他替你拏得陈虎。你须拜谢者。〔小末做谢科〕〔赵兴孙云〕不敢不敢。大人是上司哩。左右绑过陈虎那贼来。当大人面前杀了罢。〔张孝友云〕不要杀他。〔正末云〕为甚么不要杀他。〔张孝友云〕我眼里偏识这等好人。〔赵兴孙云〕天下喜事。无过夫妻子母完聚。就今日杀羊造酒。做一个大大的筵席庆喜咱。〔正末唱〕
　　【殿前喜】您道一家骨肉再团圆。这快心儿不是浅。便待要杀羊造酒大开筵。多只是天见怜。道我个张员外人家善。也曾济贫救苦舍了偌多钱。今日个着他后人儿还贵显。
　　〔外扮府尹领祗从人上云〕老夫姓李名志。字国用。官拜府尹之职。奉圣人的命。勅赐势剑金牌。着老夫遍行天下。专理衔寃负屈不平之事。今有金狮子张员外。被贼徒陈虎图财陷害是老夫体察真实。奏过圣人。今日亲身到此。判断这桩公案。闻知都在金沙院里。可早来到也。张义。装香来。您一行望阙跪者。听老夫下断。〔词云〕奉勅旨采访风传。为平民雪枉伸寃。张员外合家欢乐。李玉娥重整姻缘。将陈虎碎尸万段。枭首级号令街前。李府尹今朝判断。拜皇恩厚地高天。
　　〔音释〕
　　唆音梭　峪于句切　薮音叟　隘羊戒切　诘溪入声　赡伤占切　忏搀去声　呪音昼　蹇音茧　■〈口店〉低廉切　枭希交切
　　题目　东岳庙夫妻占玉珓　
　　正名　相国寺公孙合汗衫
　　相国寺公孙合汗衫杂剧终

《元曲选》　薛仁贵荣归故里杂剧　（明）臧晋叔 编
　　薛仁贵荣归故里杂剧　　（元）张国宾 撰
　　●薛仁贵荣归故里杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　徐茂功比射辕门　正名　薛仁贵荣归故里 
　　楔子
　　〔正末扮孛老同卜儿旦儿上〕〔正末云〕老汉是绛州龙门镇大黄庄人氏。姓薛。人都叫我是薛大伯。嫡亲的四口儿家属。婆婆李氏。我有一个孩儿。是薛驴哥。学名唤做仁贵。媳妇儿柳氏。俺本是庄农人家。俺那孩儿薛驴哥。不肯做这庄农的生活。每日则是刺鎗弄棒。习什么武艺。婆婆。孩儿往那里去了也。〔卜儿云〕老的。孩儿往街市上去了。〔正末云〕等他来时。着他见俺咱。〔冲末扮薛仁贵上诗云〕马挂征鞍将挂袍。柳梢门外月儿高。男儿要佩封侯印。腰下长悬带血刀。自家薛仁贵是也。年长二十二岁。在这绛州龙门镇大黄庄居住。一双父母在堂。我不肯做庄农的生活。每日则是刺枪弄棒。习演弓箭。十八般武艺。无有不拈。无有不晓。每日在这河津边射雁耍子。打听的绛州出其黄榜。招聚义军好汉。我有心待投义军去。如今回家禀过父亲母亲。便索长行也。来到门首。〔做见科云〕父亲母亲。您孩儿来家也。〔正末云〕孩儿。你那里去来。〔薛仁贵云〕父亲母亲不知。如今绛州出其黄榜。招聚义军好汉。您孩儿学成十八般武艺。满腹兵书。您孩儿一心要投义军去。不知父亲母亲意下如何。〔正末云〕孩儿也。想着俺两口儿。眼睛一对。臂膊一双。则看着你哩。你若投军去了。俺两口儿偌大年纪。倘若有些好歹。可着谁人侍养也。〔卜儿云〕孩儿。你依着父亲言语。不要投军去罢。〔薛仁贵云〕父亲在上。孩儿闻的古称大孝。须是立身扬名。荣耀父母。若但是晨昏奉养。问安视膳。乃人子末节。不足为孝。今当国家用人之际。要得扫除夷虏。肃靖边疆。凭着您孩儿学成武艺。智勇双全。若在两阵之间。怕不马到成功。但博得一官半职。回来改换家门。也与父母添些光彩。不然。只守着这茅檐草舍。做个庄家。岂不枉了一身本事。〔卜儿云〕孩儿。则要你着志者。你去你去。〔正末云〕罢罢罢。既然你要去。婆婆。收拾些银两。与孩儿做盘费。儿也。你一路上小心在意得官不得官。只要你频频的稍个书信来。休着俺两口儿忧虑者。〔薛仁贵拜科云〕则今日是个吉日良辰。辞别了父亲母亲。恁孩儿便索长行也。〔正末唱〕
　　【仙吕端正好】你如今离了村庄。别了乡党。拜辞了年老爹娘。〔薛仁贵云〕您孩儿此去。定要赤心报国。展土开疆。博个封侯拜将而回。父亲放心者。〔正末唱〕你待要忘生舍死在这沙场上。则你那雄赳赳气昂昂。身凛凛貌堂堂。知甚日得还乡。哎。儿也休教您这两口儿斜倚定门儿望。〔同卜儿下〕
　　〔旦儿云〕大哥。妾身在家。情愿替你侍养公婆。你放心的自去。妾身送你出这柴门外也。〔薛仁贵云〕大嫂。堂上无人。你自回去。侍奉公婆。不必送我。〔拜别科〕〔薛仁贵诗云〕我今日远去投军。惟愿你孝顺双亲。〔先下〕〔旦做悲科诗云〕虽然是芳年连理。为功名只得离分。〔下〕
　　〔音释〕
　　拈奴兼切　赳音九
　　第一折
　　〔凈扮高丽王领卒子上诗云〕独据辽东一小邦。大唐休怪不归降。随他百万英雄将。谁敢偷窥鸭绿江。自家高丽国王是也。俺国自箕子受封以来。传至孤家。世守高丽。雄称辽左。自俺高丽以东。还有一十六国。都与大唐年年进贡。惟有俺这一国。不顺大唐。可是为何。只因俺国陆有天山。水有鸭绿。极其险隘。只消一人把守。随你大唐百万军马。不能飞越。近来手下得一员大将。姓葛名苏文。官封摩利支。他有万夫不当之勇。闻的大唐家死了秦琼。老了敬德。无甚英雄猛将。今拨与摩利支十万军马。直至鸭绿江白额坡前下寨。打将战书去。单搦大唐名将出马。若杀的俺家过。俺家情愿随着一十六国。与大唐家年年进贡。若杀俺家不过。俺为上邦。他为下邦。要他反来进贡于俺。有何不可。摩利支那里。〔丑扮摩利支上云〕自家葛苏文便是。郎主呼唤。须索见来。〔见科云〕大王。唤小将有何事干。〔高丽王云〕摩利支。唤你来不为别事。孤家闻知大唐死了秦琼。老了敬德。无甚英雄猛将。今拨与你十万雄兵。直至鸭绿江白额坡前下寨。打将战书去。单搦大唐名将出马。则要你得胜成功。自有加官赐赏也。〔摩利支云〕得令。则今日领十万人马。直至鸭绿江白额坡前。单搦大唐名将出马。与某交战。大小三军。听吾将令。〔诗云〕奉主命统领雄兵。白额坡扎寨屯营。料唐家无人出马。包的个千战千赢。〔下〕〔高丽王云〕摩利支此一去必然成功也。孤家不免点起倾国人马。随后接应。走一遭去来。〔下〕〔外扮徐茂功领卒子上诗云〕少年锦带紫貂裘。铁马西风衰草秋。凭仗手中三尺剑。会看谈笑觅封侯。老夫姓徐名世绩字茂功。祖贯曹州离狐县人也。辅佐大唐。官拜军师英国公之职。因为辽东摩利支索战。有总管张士贵领兵与他交锋。在于鸭绿江白额坡前。张士贵大败亏输。有一白袍将出马。三箭定了天山。杀退辽兵。班师回朝。奉圣人的命。着老夫在元帅府论功升赏。那张士贵还说是他的功劳。有一小将薛仁贵。又说他的功劳。未审虚实。已曾着人唤二将去了。令人辕门首觑者。若二将来时。报复我知道。〔卒子云〕理会的。〔凈扮张士贵上诗云〕我做总管本姓张。生来好吃条儿糖。但听一声催战鼓。脸皮先似蜡渣黄。某乃总管张士贵是也。自领军与摩利支交战。倒也不见得便输与他。那知正战中间。忽地飞出一把刀来。惊的我这魂不在头上就拨转马头一辔兜跑了。若不是白袍小将薛仁贵出马。那里有我的性命来。如今薛仁贵三箭定了天山。杀退了摩利支。本都是他的功劳。那个看见。我则是赖了他的。我已将这功劳报过圣人。如今着徐茂功与杜如晦在元帅府论功升赏。须索走一遭去。可早来到也。令人报复去。道有总管张士贵下马也。〔卒子报科云〕喏。报的军师得知。有张士贵来了也。〔徐茂功云〕着他过来。〔张士贵做见科〕〔徐茂功云〕总管。当日三箭定了天山。是谁的功劳。〔张士贵云〕军师。若不是我张士贵。那高丽家怎便降伏。这一场厮杀。三箭定了天山。退了摩利支。都是我张士贵的功劳。除了我老张。还有那个。〔徐茂功云〕敢不是你的功劳。有人说是一个白袍小将薛仁贵哩。〔张士贵云〕好说。都是我的功劳。那一日是我穿着白来。〔徐茂功云〕我不信。令人。与我唤将薛仁贵来者。〔卒子云〕薛仁贵安在。〔薛仁贵上诗云〕将军三箭定天山。壮士长歌入汉关。方知定远多奇相。不在区区笔砚间。某薛仁贵。自从拜别父母。投了义军。跟随着总管张士贵。前往高丽国。被某当住海口。三箭定了天山。杀退摩利支。班师回朝。今日在元帅府定夺功劳。加官赐赏。军师呼唤。须索走一遭去。可早来到也。令人报复去。道有薛仁贵在于门首。〔卒子报科云〕喏。报的军师得知。有薛仁贵来了也。〔徐茂功云〕着他过来。〔薛仁贵做见科云〕军师。呼唤薛仁贵。有何差遣。〔徐茂功云〕当日三箭定了天山。杀退摩利支是谁的功劳。〔薛仁贵云〕当日三箭定了天山。杀退摩利支。都是我薛仁贵的功劳。也则不这件。一总过海平辽。有五十四件大功。都被张士贵赖了。今日不是军师问呵。仁贵也不敢说。军师与仁贵做主咱。〔徐茂功云〕张士贵。你就要混赖他的功劳。这个岂是小事。好混赖的。但不知当日谁监军阵来。〔薛仁贵云〕当日有杜如晦大人监阵来。军师不信。只请将监军来。便知这个端的。〔徐茂功云〕令人。与我请将杜如晦监军来者。〔卒子云〕理会得。〔正末扮杜如晦上云〕老夫姓杜名如晦。字克明。祖居京兆杜陵人也。与房玄龄共管朝政。谢圣恩可怜。加老夫为兵部尚书蔡国公之职。今因高丽国不尊朝命。侵犯边境。圣人遣将出师东征问罪。有一白袍小将。乃是薛仁贵。三箭定了天山。将摩利支杀退。这个功劳端非小可。今有徐茂功在元帅府。令人来请。想必是定夺功劳一事。俺看了摩利支那般英勇。若不是薛仁贵。谁人杀的他退也呵。〔唱〕
　　【仙吕点绛唇】恰便似猛虎当途。甚人敢拒。有一个白袍卒。奋勇前驱。直杀的他无奔处。
　　〔云〕却被那总管张士贵要混赖薛仁贵的功劳。这是老夫在阵面上亲目所覩。怎生好混赖也。〔唱〕
　　【混江龙】那厮每杀人可恕。将别人功绩强糊突。贪着个一时爵赏。使出这百计赃诬。则问你九里山前都是谁的力。比及凌烟阁上倒把恁来图。我待要叩金阶款款的明开去。着甚来论黄数黑。也则是恶紫夺朱。
　　〔云〕说话中间。可早来到元帅府也。令人报复去。道有杜监军来了也。〔卒子报科云〕喏。报的军师得知。杜监军来了也。〔徐茂功云〕道有请。〔正末做见科云〕英公。唤老夫有何事来。〔徐茂功云〕无事也不敢相请。当日三箭定了天山。杀退摩利支。这两件功劳。只有蔡公监着军阵来。必然看的明白。如今张士贵认做他的。薛仁贵又说是他的。老夫一时难以遥断。请蔡公是说一遍咱。〔正末云〕这都是薛仁贵的功劳也。〔张士贵云〕众位大人在上。今日聚集文武官员在此这一场厮杀。若不是我张士贵。谁近的摩利支。只三箭定了天山。杀退了摩利支。明明都是我的功劳。如今可为甚么倒拿去赏了那薛仁贵。〔正末云〕张士贵。都是薛仁贵的功劳。你怎生混赖他的。〔薛仁贵云〕监军爷。你做个明辅。当日个过海平辽时。我薛仁贵有五十四件大功。都被张士贵赖了。监军爷。可怜与仁贵做个证见咱。〔正末唱〕
　　【油葫芦】当日个鸭绿江边列阵图。〔张士贵云〕众位大人在上。你就说这一场三箭定了天山。不是张士贵的。却是谁的功劳来。〔正末唱〕现对着这文共武。〔徐茂功云〕三箭定了天山。此功最大。您二将争竞。未知是谁的功劳也。〔正末云〕这是老夫亲目所见。委实是薛仁贵的。〔唱〕则他这定天山三箭若连珠。〔张士贵云〕我是个总管的官。堪上功劳簿。那薛仁贵不过马前小卒。他怎么上的功劳簿。〔正末唱〕哎。不索你个将军争竞功劳簿。抵多少凤凰飞在梧桐树。〔张士贵云〕薛仁贵走到高丽地面。就生了一身疥疮。每日则是挠痒。几曾厮杀来。只他寸箭皆无。他有甚么功劳。〔正末唱〕那薛仁贵有十大功。你可也寸箭无。你待做赵高妄指秦庭鹿。怎不去学龙伯钓鳌鱼。
　　〔张士贵云〕不是我张士贵夸口。那个似我这等骑的劣马。拽的硬弓。吃的冷饭。嚼的憨葱。若有好酒。打上三锺。俺真个是铁挣挣的好汉子哩。〔正末唱〕
　　【天下乐】敢待卖弄你这英雄大丈夫。谁也波如。自窨付。可甚的养由基善穿杨百步余。〔张士贵云〕那薛仁贵到的高丽地面。则去扑?蚱。摸螃蟹。掏■〈虫足〉蜘。几曾会甚么厮杀来。〔正末唱〕是谁人领着大军。是谁人统着帅府。〔张士贵云〕你不要说嘴。您都有甚么功劳在那里。〔正末云〕则你道波。〔唱〕那一个无功劳的请俸禄。
　　〔张士贵云〕论着我文通三略。武解六韬。不如那一个。〔正末云〕噤声。〔唱〕
　　【那咤令】论着你这文呵。怎的如管仲和鲍叔。〔张士贵云〕论我的武呢〔正末唱〕论。着你那武呵。怎如的周瑜鲁肃。〔张士贵云〕论我的智量呢。〔正末唱〕论着你智量呵。怎如的卧龙也那凤雏。〔张士贵云〕论着我兵书战策。揣着一肚子。我久后还要拜相封侯做大大的官哩。〔正末唱〕遮莫似张子房。辞朝待要归山去。再习些战策兵书。
　　〔张士贵云〕我是个总管之职。倒不如庄家的农夫。做小卒儿出身的。偏我这等颓气。我怎么肯伏。〔正末唱〕
　　【鹊踏枝】你道他是农夫。做军卒。〔带云〕想那诸葛亮呵。〔唱〕偏不曾隐迹南阳。乐意耕锄。〔张士贵云〕他后来却怎的。〔正末唱〕命通也逢着帝主。一年间三谒茅庐。
　　〔张士贵云〕诸葛亮锄田刨地。刘先主织席编履。那等的人。题他做甚么。〔正末云〕自古忠臣良将。都出寒门。我再说一个与你听者。〔唱〕
　　【寄生草】想当日韩元帅。乞食那漂母。若不是萧何举荐元戎做。则那汉王怎把重瞳蹙。显见的忠良多在寒门出。〔张士贵云〕监军大人。依着我只将薛仁贵革了他军。赶回家去。仍旧种田。纔称了我心也。〔正末唱〕则你这筑沙堤推倒了紫金梁。怎如他沤麻坑扶立的擎天柱。
　　〔薛仁贵云〕军师在上。监军爷所见不差。怎么将我的功劳填在张总管名下。枉了唐天子这般神圣。也还上明不知下暗哩。〔徐茂功云〕住住。你两个将军休闹。蔡公若要定夺这功劳。可也容易。我如今推出红心垛子。上面安一文金钱。离一百步远放下垜子。着他每人射三箭。若射中金钱。便将三箭定天山的功劳。填在他名下。加官赏赐。射不中金钱的停职罢俸。打为庶民。〔正末云〕英公也说的是。〔张士贵云〕你如今着我与薛仁贵射这金钱垜子。敢问军师大人。射着的可是怎生。射不着的可是怎生。当初上凌烟阁的。都不曾会射这垜子。薛仁贵。你则平心着。我的功劳。你要赖了我的。又着我射垜子。你先射去。〔正末云〕英公。且看他两个射箭。便见虚实也。〔唱〕
　　【金盏儿】你两个较赢输。辨实虚。〔徐茂功云〕只今日要见个明白。方好论功行赏也。〔正末唱〕这的是功劳簿上无差误。〔徐茂功云〕射不着金钱的。罢官卸职。射着金钱的。着他衣紫腰金哩。〔正末唱〕射不着罢官也那卸职。射着的玉带上挂金鱼。〔徐茂功云〕射不着的打为庶民。射着的着他位列三公之上。〔正末唱〕射不着的苫庄三顷地。扶手一张锄。射着的稳情取门排十二戟。户列八椒图。
　　〔徐茂功云〕如今推出红心垜子去。您见那垜子上一文金钱么。每人射三箭比试咱。〔薛仁贵云〕军师说的是。将弓箭来。我射三箭。〔做射箭着三科〕〔卒子报科云〕报的军师得知。薛仁贵三箭都中红心垜子也。〔徐茂功云〕好将军。射中金钱也。张士贵。可该你射三箭。〔张士贵云〕他射了么。他的射法。是和我一般的。〔徐茂功云〕不必多说。你射三箭者。〔张士贵云〕我说当初上凌烟阁的都不曾会射这垜子。薛仁贵。你则平心着。我的功劳。你要赖了我的。又着我射垜子。也罢。我射我射。推出垜子去。〔卒子云〕看垜子哩。〔张士贵云〕这垜子有多远。〔卒子云〕则有一百步远。〔张士贵云〕你再退七八十步来。〔卒子云〕忒近了。〔张士贵云〕你便再近了些。我若射的着。我就是你的儿子。令人。将弓箭来。我做了三十年总管。到不知道这张弓原来这般硬。我发箭也着。〔卒子云〕射不着。〔张士贵云〕不是不着。这垜子忒远了。等我再射。〔做再射科云〕着。〔卒子云〕射不着。〔张士贵云〕又不着。这弓不是我的弓。我那张弓力打三升半米。我再射。〔做再射云〕着。〔卒子云〕又不着。〔张士贵云〕何如。我说射不着么。〔徐茂功云〕哦。都射不着。令人。拏下张士贵者。〔卒子云〕理会的。〔做拿张士贵科〕〔徐茂功云〕奉圣人的命。因为二将争功。着老夫在此元帅府定夺。原来张士贵混赖薛仁贵的功劳。按军令本当斩首。姑免项上一刀。打为庶民百姓。苫庄三顷地。扶手一张锄。令人。与我抢出去。〔卒子云〕理会的。〔张士贵云〕薛仁贵本等是个庄农。倒着他做了官。我本等是官。倒着我做庄农。军师好葫芦提也。罢罢罢。如今只有他的说话。没我的说话。〔诗云〕我做总管忒心凶。今朝罢职做庄农。我也再不习他黄公三略法。到的家里则把豆腐酒儿呷三锺。〔下〕〔徐茂功云〕今日功罪已明。老夫须回圣人的话来。〔下〕〔薛仁贵云〕若不是监军大人。小将岂有今日。此恩异时必当重报。〔正末云〕不枉了好将军也。〔唱〕
　　【赚煞尾】也不负了你血染战袍红。■〈釒凳〉藏着征靴绿。那一枝方天戟超今越古。看这赖功贼容颜如粪土。出辕门豕窜狼逋。怎如你喜都都。后拥前呼。那里也一将功成万骨枯。〔薛仁贵云〕量小将有甚功劳。感蒙监军大人这般抬举。〔正末唱〕则为你开疆展土。拏云握雾。托赖着圣明天子百灵扶。〔下〕
　　〔徐茂功上云〕薛仁贵。为你多有功劳。三箭定了天山。平了高丽国。奉圣人的命。加你为天下兵马大元帅。望阙谢了恩者。〔薛仁贵谢恩科云〕多谢军师大人抬举。〔徐茂功云〕元帅。圣人赐你御酒三杯。令人将酒过来。〔薛仁贵云〕军师大人小将不会饮酒。〔徐茂功云〕圣人的命。谁敢推辞。元帅满饮此杯。〔薛仁贵云〕既是圣人的命。小将饮这酒者。〔做饮酒科云〕哎哟。我醉了也。〔做睡科〕〔徐茂功云〕元帅醉了。睡着了也。令人休大惊小怪的。等元帅觉来时。报复我知道。老夫且回后厅去者。〔下〕〔薛仁贵打梦科云〕薛仁贵也。我离家十年光景。一双父母。年高无人侍养。我则今日私离了边庭。带领数十骑轻弓短箭。善马熟人。回家探望父母走一遭去。〔诗云〕则为我三箭成功定太平。官加元帅镇边庭。十年不作还乡梦。愁听慈乌天外声。〔下〕
　　〔音释〕
　　降奚江切　丽平声　额崖去声　搦囊带切　辔音配　兜斗平声　卒从苏切　突东卢切　夺音多　鹿音路　憨音酣　窨音荫　蚱音斋　掏音叨　禄音路　叔音暑　肃须上声　策钗上声　刨音袍　食绳知切　蹙音取　出音杵　沤讴去声　实绳知切　卸音泻　苫声占切　呷音瞎　绿音虑　窜仓算切　握音杳
　　第二折
　　〔卜儿上云〕老身是薛驴哥的母亲。自从我那孩儿投义军去了。可早十年光景也。音信皆无。俺两口儿年纪老了。多亏杀媳妇儿侍奉。吃了早起的。没那晚夕的。烧地眠。炙地卧。眼巴巴不见孩儿回来。不知有官也是无官。哎哟。薛驴哥儿也。则被你思想杀我也。〔做哭科〕〔薛仁贵上云〕某薛仁贵还家探望父母去。可早来到也。兀的不是我家里。开门来。开门来。〔卜儿云〕是谁唤门。我开开这门。〔做见科云〕官人你是谁。〔薛仁贵云〕则我便是薛驴哥。〔卜儿哭科云〕儿也。则被你想杀我也。待我唤你父亲来。〔做唤科云〕薛大伯。薛大伯。〔正末扮孛老拏拄杖上〕〔唱〕
　　【商调集贤宾】是谁人吖吖的叫一声薛大伯。〔卜儿云〕是我叫你来。〔正末唱〕哦。我则道又是那一个拖逗我的小乔才。我行不动前合也那后偃。我立不住东倒波西歪。折倒的我来瘦恹恹身子尫羸。忧愁的我干剥剥髭鬓斑白。〔哭科〕〔唱〕则俺那投军去的孩儿哎哟知他是安在哉。我便是那铁石人也感叹伤怀。你不能勾掌六卿元帅府。〔哭科〕〔唱〕哎哟儿也你可只落的定一面远乡牌。
　　〔薛仁贵云〕不知我那父亲。老的怎生般一个模样哩。〔正末唱〕
　　【逍遥乐】哎哟儿也自从您投军出外。我每日家少精也那无神。失魂丧魄。哎哟儿也知他那里日炙风筛。博功名苦尽甘来。我也只指望你一箭成功把门户改。光显俺祖宗先代。我如今无亲无眷。无靠无捱。〔哭科〕〔唱〕哎哟儿也每日家无米无柴。
　　〔正末做见卜儿科云〕婆婆。你唤我做什么。〔卜儿云〕老的也。你动不动烦天恼地。这般啼哭做什么。我恰纔唤你。你可在那里来。〔正末云〕我在庄东里吃做亲的喜酒去来。〔卜儿云〕老的也。你往庄东里吃喜酒去。可是谁家的女儿招了谁家的小厮。你说一遍咱。〔正末云〕婆婆听我说者。〔唱〕
　　【梧叶儿】刘大公家菩萨女。招那庄王二做了补代。则俺这众亲眷插镮钗。〔卜儿云〕他家那女儿。曾拜你来么。〔正末云〕婆婆。你可早题起我来也。他先拜了公公婆婆伯伯叔叔。婶子伯娘。到我根前恰待要拜。则听的道住者。〔唱〕可则到我行休着他每拜。我道您因一个甚来。〔云〕则他家老的每倒不曾言语。那小后生每一齐的闹将起来道。你休拜那老的。他则一个孩儿投军去了十年。未知死活。你拜了他呵。可着谁还咱家的礼。则被他这一句呵。〔唱〕道的我便泪盈腮。哎哟驴哥儿也则被你可便地闪杀您这爹爹和妳妳。
　　〔卜儿云〕老的也。你欢喜咱。薛驴哥来了也。〔正末云〕在那里。〔卜儿云〕孩儿。拜你父亲来。〔薛仁贵见正末拜科云〕父亲。您孩儿回家探望父母来也。〔正末云〕生忿贼。真个来了。婆婆。我打这厮咱。〔卜儿劝科云〕孩儿纔来家。怎生便打。老的也。息怒些儿波。〔正末唱〕
　　【后庭花】割舍了一不做二不该。〔做举拄杖卜儿夺科〕〔正末云〕婆婆放手。〔卜儿云〕老的也。息怒。〔三科〕〔正末唱〕我打这厮千自由百自在。〔云〕驴哥。你去了几时也。〔薛仁贵云〕您孩儿去了十年光景也。〔正末唱〕你从那二十二上投军去。你怎生三十三岁上恰到来。〔薛仁贵云〕父亲。您孩儿尽忠。便不能尽孝也。〔正末唱〕你那一日离庄宅登紫陌。绛州城显气概。龙门镇施手策。你道把家门即便改。谁承望又过了十数载。
　　【双雁儿】恰便似送曾哀赵藁不回来。哎哟儿也。我则道父子每。相间隔。不想孩儿也俨然在。做娘的觔力衰。做爹的发鬓白。
　　〔薛仁贵云〕父亲母亲不知。您孩儿不是明明白白的回家来。我私自离了边庭。探望父母。我便要去也。〔正末云〕婆婆。管待孩儿哩。〔卜儿云〕老的也。将甚么管待孩儿那。〔正末唱〕
　　【醋葫芦】你将那酒去买。鸡快宰。〔卜儿云〕老的也。着些甚么买那酒和鸡来。〔正末唱〕你与我店东头折当了那一对旧麻鞋。〔卜儿云〕便买些小酒食也醉不的他。驴哥儿酒量大哩。〔正末唱〕你道是薛驴哥酒量儿宽似海。〔带云〕婆婆。有有。〔唱〕床底下还有那二升家的乔麦。哎儿也知他是甚风儿足律律吹你可兀的到家来。
　　〔张士贵领卒子冲上云〕兀的不是薛仁贵。听圣人的命。因为你不理军事。私自还家。圣人着我拏你回朝定罪。左右与我将薛仁贵执缚定者。〔薛仁贵慌哭科云〕似此怎了。父亲。着谁人救我也。〔正末唱〕
　　【幺篇】则见他■〈忄刍〉■〈忄敝〉■〈忄敝〉开圣旨。早諕的来黄甘甘改了面色。〔张士贵云〕令人两边摆着。休着那老的上前来。〔卜儿哭科〕〔正末云〕儿也。〔唱〕则见他恶哏哏的公吏两边排。则除是南海救苦难观自在。〔张士贵云〕打开那老的。休着他劫夺了。〔正末唱〕諕的我磕头也那礼拜。〔带云〕大人。〔唱〕你饶过俺孩儿一命不强似把万僧斋。
　　〔张士贵云〕令人快与我拏了去者。〔薛仁贵云〕父亲母亲。您孩儿顾不的你了也。〔正末哭科〕〔唱〕
　　【浪里来煞】把孩儿扑碌碌推出门。〔张士贵云〕抢出去杀坏了罢。〔正末唱〕眼睁睁的要杀坏。空教我心劳意攘怎支划。〔张士贵云〕执缚定着。休走这厮也。〔正末唱〕我只见麻绳背绑教他难挣。着谁来把孩儿耽待。哎哟儿也咱要相逢则除是九重天将一纸赦书来。〔正末同卜儿下〕
　　〔张士贵做推薛仁贵科云〕你休推睡里梦里。〔下〕〔薛仁贵醒科云〕一觉好睡也。嗨。原来是南柯一梦。諕杀我也。我恰纔饮了三杯酒醉了。偶然睡着。一梦中直到家乡。见我一双父母。如此贫穷苦楚。天那。我何日能勾相见也。〔做悲科〕〔徐茂功云〕老夫徐茂功。不知薛仁贵在前厅上为何烦恼。我须索问个缘故。〔做见科云〕呀。元帅为何烦恼。敢嫌官职小么。〔薛仁贵云〕军师大人。不嫌聒絮。听小将慢慢的说一遍咱。〔诗云〕从小长在庄农内。一生只知村酒味。皇封御酒几曾闻。吃了三杯熏熏醉。一灵真性到家乡。正和父母同欢会。门首忽听大叫呼。传宣总管张士贵。道我私自离边庭。奉命差他来问罪。将咱反绑至阶前。一刀劈得天灵碎。不觉惊回一梦醒。却在帅府前厅睡。遥望家乡安在哉。想起父母痛流泪。告你个开疆展土老军师。可怜见背井离乡薛仁贵。〔徐茂功云〕原来是这般。我与你奏知圣人。着元帅衣锦还乡。就将俺女孩儿赐你为妻。一同见你父母去。夫荣妻贵。共享天恩。可不好也。〔薛仁贵云〕谢了军师大人。不敢久停久住。将着黄金百两。御酒千瓶。回家见父母。走一遭去来。〔徐茂功诗云〕只因你三枝箭定了天山。勅赐与黄金印拜将登坛。〔薛仁贵诗云〕当日个哭啼啼抛离父母。今日个笑吟吟衣锦荣还。〔下〕
　　〔音释〕
　　伯音摆　逗音豆　尫音汪　羸音雷　白巴埋切　魄铺买切　宅池斋切　陌音卖　隔皆上声　麦音卖　■〈忄刍〉音炒　■〈忄敝〉音鳖　色筛上声　哏狠平声　划胡乖切　音债　柯音哥　味回去声
　　第三折
　　〔丑扮禾旦上唱〕
　　【双调豆叶黄】那里那里。酸枣儿林子儿西里。俺娘着你早来也早来家。恐怕狼虫蛟你。摘枣儿。摘枣儿。摘您娘那脑儿。你道不曾摘枣儿。口里胡儿那里来。张罗张罗。见一个狼窝。跳过墙啰。諕您娘呵。
　　〔云〕伴哥。咱上坟去来。你也行动些儿波。〔正末扮伴哥上云〕你也等我一等儿波。今日正是寒食。好个节令也呵。〔唱〕
　　【中吕粉蝶儿】正值着日暖风微。一家家上坟准备。准备些节下茶食。菜镘头。瓢漏粉。鸡豚狗彘。这的是甚所乔为。直吃的恁般沙势。
　　【醉春风】可不的失掉了镴钗錍。歪斜着油■〈髟上狄下〉髻。上坟的须有许多人。也不似你。你。吃的个行不是行。立不是立。醉了还醉。
　　〔禾旦云〕伴哥。俺看田苗去来。行动些儿。〔正末云〕你见么。远远的不知甚么人来了。〔禾旦慌科云〕伴哥。兀的不一簇人来了。諕杀我也。〔正末唱〕
　　【十二月】敢则是一簇簇踏青拾翠。一攒攒傍陇寻畦。俺只见一道儿红尘荡起。〔薛仁贵躧马儿领卒子上云〕某乃薛仁贵是也。摆开头踏慢慢的行。〔正末唱〕元来的一骑马闪电奔驰。一从使都是浑身绣织。一将军怎倒着缟素裳衣。
　　【尧民歌】呀莫不是半空中降下雪神祇。〔薛仁贵云〕兀那庄家。你住者。〔正末唱〕他叫一声雄吼若春雷。〔薛仁贵云〕你休慌。我要问你句话哩。〔正末唱〕諕的我心儿胆儿急獐拘猪的自昏迷。手儿脚儿滴羞笃速的似呆痴。禁也波持。身躯怎动移。我可便不待酒佯妆醉。
　　〔薛仁贵云〕兀那厮。我问你咱。〔正末唱〕
　　【上小楼】蓦听的人言马嘶。威风也那猛势。諕的我战战兢兢。慌慌张张。只待要哭哭啼啼。这一壁那一壁。怎生逃避。好着我磕扑的在马前跪膝。
　　〔薛仁贵云〕兀那厮。我问着你。您休推东主西的。〔正末云〕小人也怎敢。〔唱〕
　　【满庭芳】怎敢道是推东主西。我则怕言无关典。话不投机。〔薛仁贵云〕你可是土居也。可是寄居。当着甚么差徭。〔正末唱〕孩儿每在龙门镇民户当夫役。〔薛仁贵云〕您成羣打伙。在这里做什么哩。〔正末唱〕今日正百五寒食。上坟的都是同乡共里。吃酒用瓦钵和这磁杯。怕官人待要来敛科税。我去村头行报知。官人也你但道的我便依随。
　　〔薛仁贵云〕我问你东庄里薛大伯家。有个孩儿是薛驴哥。你认得他么。〔正末云〕孩儿每认得他。认的他。〔唱〕
　　【快活三】俺两个也曾麦场上拾谷穗。也曾树梢上摘青梨。也曾倒骑牛背品腔笛。也曾偷的那生瓜来连皮吃。
　　〔薛仁贵云〕既然你和薛驴哥是相识朋友。他从小里习学甚么艺业来。〔正末唱〕
　　【迓鼓儿】他他他从小里。他他他不务老实。便把那鎗儿棒儿强温习偏不肯拽欛扶犂。常只是抛了农器演武艺。就压着那一班一辈。与他副弓箭能射。与他匹劣马能骑。更使着一条方天画戟。
　　〔薛仁贵云〕他那一双父母。如今有什么人侍养他。你说一遍。我是听咱。〔正末云〕他那老两口儿年纪高大。则有的这个孩儿。可又投军去了十年光景。音信皆无。做父母的在家少米无柴。眼巴巴不见回来。好不苦也。〔唱〕
　　【鲍老儿】不甫能待的孩儿成立起。把爹娘不同个天和地。也不知他在楚馆秦楼贪恋着谁。全不想养育的深恩义。可怜见一双父母。年高力弱。无靠无依。那厮也少不的亡身短命。投坑落堑。是个不长进的东西。
　　〔薛仁贵云〕兀那厮。你也还认的那薛驴哥么。〔正末云〕孩儿每怎么不认的他。我若见了他呵。去他那鼻凹里。直打上五十拳。〔薛仁贵云〕兀那厮。抬起你那头来。睁开你那眼。则我不就是薛驴哥那。〔正末云〕早是你。孩儿每也不曾说甚么哩。〔薛仁贵云〕你也骂的我勾了也。您不知我如今做了天下兵马大元帅。奉圣人的命着我衣锦还乡。家中见父母去也。〔正末唱〕
　　【耍孩儿】则你那老爹娘受苦你身荣贵。全改换了个雄躯壮体。比那时将息的可便越丰肥。长出些苫唇的髭■〈髟上力下〉。我纔咒骂了你几句你权休怪。也是我间别来的多年把你不认的。〔薛仁贵云〕我不怪你。恕下官不下马也。〔正末唱〕哎。你看他马儿上簪簪的势。早忘和俺掏■〈班鸟〉鸠争攀古树。摸虾蟆混入淤泥。
　　〔薛仁贵云〕自我投义军之后。我一双父母。怎生般过活。你再说一遍。与我听咱。〔正末唱〕
　　【一煞】你娘可也过七旬。你爹整八十。又无个哥哥妹妹和兄弟你爹也曾苦禁破屋三冬冷。您娘也曾拨尽寒垆一夜灰。饿的他身躯软。肝肠碎。甚的是肥羊也那白面。只捱的个淡饭黄虀。
　　〔薛仁贵云〕俺父亲母亲。也曾思想我么。〔正末唱〕
　　【煞尾】他从黄昏哭到明。早辰间哭到黑。哭你个离乡背井薛仁贵。〔云〕则你那一双父母。朝暮倚着柴门。望那驴哥儿。知道几时回来。兀的不艰难杀了也。〔唱〕可怜见你那年老的爹娘盼望杀你。〔禾旦同下〕
　　〔薛仁贵云〕原来我一双父母。受如此般苦楚。我不敢久停久住。只索赶回家中。见父亲母亲去者。〔诗云〕辽左回来荷主恩。黄金百两酒千尊。归家手奉双亲寿。可比农庄胜几分。〔下〕
　　〔音释〕
　　摘斋上声　彘音治　錍音批　■〈髟上狄下〉音狄　织张耻切　祇音其　吼呵苟切　壁音彼　膝丧挤切　役银计切　穗音遂　笛丁梨切　吃音耻　习星西切　射绳知切　戟巾以切　堑佥去声　凹汪卦切　的音底　淤音于　十绳知切　黑亨美切
　　第四折
　　〔杜如晦上云〕老夫杜如晦是也。自从薛仁贵杀退辽兵。三箭定了天山。班师回朝。加为兵马大元帅。将徐茂功的女孩儿赐与薛仁贵为夫人。着他衣锦还乡。今奉圣人的命。着老夫赍勅传示徐茂功。直至绛州龙门镇。与薛仁贵一家儿封官赐赏。早将这勅书送与茂功去了。老夫不敢久停久住。须索回圣人话去也。〔诗云〕则为那薛仁贵跨海征辽。鸭绿江累建功劳。赐黄金回家庆寿。加封赠重取还朝。〔下〕〔正末扮孛老同卜儿旦儿上云〕老汉薛大伯的便是。婆婆。孩儿投军去了。十年光景。音信皆无。不见回家。怎生是了。〔卜儿云〕都是你个老的来。你放着他投军去了。你今日受艰难呵。说甚么。老的也。我昨夜做个梦。梦见孩儿得了官。不知可有这福分哩。〔正末云〕婆婆。梦是心头想。孩儿也。你得官不得官。你早些儿来家。兀的不盼望杀我也呵。〔唱〕
　　【双调新水令】我为你个养家儿哭的眼睛花。哎。则从你去家来我可便放心不下。儿也你若不是多时归地府。怎十载滞天涯。甚的是出入通达。好教我这烦恼甚时罢。
　　〔卜儿云〕老的。他世不回来了也。你烦恼怎么。〔正末云〕我且歇息咱。〔卜儿云〕老的。你且歇息。我柴门首是看觑咱。〔薛仁贵引小旦卒子上云〕我薛仁贵早来到家门首也。左右。与我接了马者。兀的门前不是母亲也。〔卜儿云〕那壁来的官人你是谁。休諕老婆子也。〔薛仁贵云〕母亲。认的您孩儿薛仁贵么。今日得了官来家也。〔卜儿云〕可知是孩儿薛仁贵。我报复您父亲去。老的也。你欢喜咱。孩儿得了官来家也。〔正末云〕是真个。婆婆。俺出这柴门是看咱。〔做见科云〕谁是薛仁贵。〔薛仁贵云〕则我便是薛仁贵。受您孩儿几拜。〔正末唱〕
　　【殿前欢】俺孩儿便得来家。你看他参随人马甚头踏。〔薛仁贵云〕您孩儿不觉的去了十年光景也。〔正末唱〕这十年光景成虚话。可是真假。疑怪这灵鹊儿噪晚衙。喜蛛儿在檐前挂。魂梦儿撇不下。我数日前笃速速眼跳。昨夜里便急爆灯花。
　　〔薛仁贵云〕您孩儿三箭定了天山。杀退摩利支。加我为天下兵马大元帅。勅赐英国公的女孩儿招我为壻。今日衣锦还乡。探望父母来。小姐。你拜我一双父母咱。〔小旦拜科云〕公公婆婆。受媳妇儿八拜咱。〔卜儿云〕哦。你是英国公小姐。兀的不折杀老身也。〔大旦云〕俺今日父子夫妇团圆。公婆大人请坐。受媳妇儿拜贺者。〔卜儿云〕孩儿也。这十年光景。多亏了媳妇儿侍奉俺老两口儿也。〔正末唱〕
　　【甜水令】我经了些冉冉年华。萧萧冬月。炎炎的那长夏。盼的我心切切眼巴巴。这其间干运供给。执虀捥菜。缝衣补衲。多亏你这柳氏浑家。
　　〔薛仁贵云〕大嫂。这十年间多亏了你侍养我一双父母。小姐。我和你拜谢柳氏咱。〔小旦云〕姐姐。多亏了你侍奉公婆。受您妹子几拜。〔大旦云〕小姐也。我则是个庶民百姓之女。你乃是官宦人家的千金小姐。请自稳便。〔二旦同拜科〕〔正末云〕媳妇儿。从今以后。您两个也不要分什么前后。也不要分什么大小。只做姊妹称呼。可不好也。〔唱〕
　　【折桂令】定道是俺家门则有这媳妇儿贤达。谁知你又被皇恩赐与娇娃。一个是勇烈之夫。一个是糟糠之妇。一个是宰相之家。那一个知礼数。好生谦洽。这一个忒温良。并没参差。您两个堪羡堪夸。无衅无瑕。这一个村庄妇。曾举案齐眉。那一个官宦女。似锦上添花。
　　〔徐茂功引卒子上诗云〕昨朝辞凤阙。今日到龙门。一家增喜气。千载颂皇恩。老夫徐茂功。因为薛仁贵征辽有功。钦赐衣锦还乡去了。今奉圣人的命。着小官赍诏前去龙门镇。将他一双父母同妻柳氏。皆加封赠。重取回朝。来到此间。是他门首。令人报复去。道有徐茂功奉命至此也。〔卒子云〕喏。报的元帅得知。有徐茂功奉圣人的命。到于门首。〔薛仁贵云〕快装香来。等我亲自接待去。〔做见科〕〔徐茂功云〕薛仁贵。老夫奉圣人的命。亲赍丹诏至此。与您一家儿封官赐赏。〔薛仁贵云〕早知大人前来。只合远远迎接。幸恕薛仁贵之罪也。〔正末卜儿旦儿换冠服科〕〔正末唱〕
　　【喜江南】呀。怎知道今日呵得遇这荣华。则俺个苍颜皓首一庄家。也会绯袍象简带乌纱。孩儿你可也喜咱。不枉了从前教你学兵法。
　　〔徐茂功云〕薛仁贵。你一家儿望阙跪着。听圣人的命。因为你有盖世功勋。加封平辽公。食邑十万户。你父母赏赐黄金百斤。柳氏徐氏。并封辽国夫人。钦限三月。重复还朝。谢了恩者。〔众谢恩科〕〔徐茂功云〕我想当日摩利支在鸭绿江白额坡前。扎下军营。单搦俺大唐家名将出马。是时俺大唐名将死的死了。老的老了。全得元帅三箭。方能退得摩利支。成此大功。今日圣人加官赐赏。亦不枉了也。〔正末唱〕
　　【沽美酒】元来个大唐朝也名将乏。俺孩儿肯奋发。只他这一片忠心报国家。和辽兵做场厮杀。才得那干戈罢。
　　〔薛仁贵云〕父亲。您孩儿跨海征辽。曾立下五十四件功劳。争些儿被总管张士贵白赖去了。若非军师大人。定夺功罪。您孩儿岂有今日。〔众谢徐茂功科〕〔徐茂功云〕这是奉圣人的命。着老夫论功升赏。何足谢哉。〔正末唱〕
　　【太平令】虽则是唐天子操持生杀。怎当他张总管卖弄奸猾。若不遇老军师神明鉴察。险把俺白袍将功劳勾抹。今日个爵加。赏加。受这般样显达。呀。俺把你大恩人如何报答。
　　〔徐茂功云〕元帅。你一门荣贵。钦取还朝。是人生最喜的事就今日杀羊造酒。做一个大筵席庆贺者。〔词云〕白袍将世上无双。平高丽威振边疆。扶持的乾坤清泰。揩磨的日月辉光。一个薛大公灵椿不老。一个薛大婆共乐萱堂。一个宰相女甘心做小。一个糟糠妇分外贤良。降丹诏全家封赠。改门闾荣耀非常。若不是徐茂功辕门比射。怎显得薛仁贵衣锦还乡。
　　〔音释〕
　　达当加切　踏当加切　爆音报　捥碗平声　衲囊亚切　姊音子　洽奚佳切　衅欣去声　瑕音霞　法方雅切　乏扶加切　发方雅切　杀双鲊切　猾呼佳切　察抽鲊切　抹音骂　答音打　揩楷平声
　　题目　徐茂功比射辕门　
　　正名　薛仁贵荣归故里
　　薛仁贵荣归故里杂剧终

《元曲选》　谢金莲诗酒红梨花杂剧　（明）臧晋叔 编
　　谢金莲诗酒红梨花杂剧　　（元）张寿卿 撰
　　●谢金莲诗酒红梨花杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　赵汝州风月白纨扇　正名　谢金莲诗酒红梨花 
　　第一折
　　〔冲末扮刘太守引张千上诗云〕寒蛩秋夜忙催织。戴胜春朝苦劝耕。人若无心治家国。不知虫鸟有何情。小官姓刘名辅。字公弼。幼习儒业。颇看诗书。自中甲第以来。累蒙擢用。今除洛阳太守。某有同窗故友。乃是赵汝州。离别久矣。近日捎将一封书来与小官。书中的意思。说有谢金莲者。欲求一见。小官在此。不知此女子是何人。张千。你近前来。我问你咱。谢金莲是甚么人。〔张千云〕好着相公知道。这谢金莲是一个上厅行首。〔太守云〕原来如此。张千。你近前来。我分付你。〔做打耳喑科云〕赵秀才来时。则说谢金莲嫁了人也。门首觑者。若来时。报复我知道。〔张千云〕理会得。〔外扮赵汝州上〕〔诗云〕虽是文章出众前。若无风月也徒然。请君试把嫦娥问。何事偏生爱少年。小生姓赵。双名汝州。我有同窗故友是刘公弼。在洛阳做太守。我先将一封书。寄与哥哥。欲求谢金莲相会一面。今日来到此处。则这里便是哥哥私宅。门上人。报复去。道有兄弟赵汝州。特来相访。〔张千报科云〕禀相公得知。有赵汝州在于门首。〔太守云〕道有请。〔张千云〕请进。〔做见科〕〔太守云〕兄弟。别来久矣。请坐。〔赵汝州云〕不敢。〔太守云〕张千。安排酒来。与兄弟把一杯拂尘者。〔赵汝州云〕哥哥。不劳赐酒。前日书中所云。专求谢金莲一见。哥哥意下如何。〔太守云〕张千。唤将谢金莲来。与兄弟相见。〔张千云〕相公不知。谢金莲嫁人多时了也。〔赵汝州云〕这等无缘。既如此。小生告回。〔太守云〕兄弟。你可不为我来。且休要去。张千。收拾后花园中书房里。着兄弟安下。慢慢安排酒肴。与兄弟相叙去来。〔下〕〔张千引赵汝州至后园科〕〔赵汝州云〕嗨。我此一来。专为要见谢金莲而来。不想他嫁了人。哥哥便留我在书房中安住。也没什么兴味。天色晚了也。张千。点过灯来。〔张千云〕灯在此。酒饭齐备了。请相公慢慢的自吃晚饭。小人回去也。〔下〕〔赵汝州云〕张千回去了。小生自饮几杯咱。〔正旦扮谢金莲引梅香上云〕妾身谢金莲是也。奉相公的钩旨。教我假妆做王同知女儿。往后花园逗引那赵秀才。梅香。这是那里。〔梅香云〕这是太守家花园。〔正旦云〕梅香。咱去来。这早晚多早晚也。〔梅香云〕姐姐。这早晚初更时分了。〔正旦云〕是好花也呵。〔唱〕
　　【仙吕点绛唇】恰纔个满目繁华。可又早落红飞下。春潇洒苔径轻踏。香衬凌波袜。
　　【混江龙】则在夕阳西下。黄昏啼杀后栖鸦。看一庭花月。几缕烟霞。暮雨有情沾杏蕋。春风无处不杨花。我裙拖翡翠。鞋蹙鸳鸯。行过低矮矮这个荼■〈艹縻〉架。我则见花穿曲径。草接平沙。
　　〔赵汝州云〕我恰纔饮了几杯酒。闲行几步看花去。〔正旦见赵科云〕一个好秀才也。梅香。我久以后嫁人呵。则嫁这等风风流流的秀才。〔梅香云〕没来由嫁那秀才做甚么。他有甚么好处。〔正旦云〕这妮子是甚么言语那。〔唱〕
　　【油葫芦】秀才每从来我羡他。提起来偏喜恰。攻书学剑是生涯。秀才每受辛苦十载寒窗下。久后他显才能一举登科甲。秀才每习礼义。学问答。哎。你一个小梅香今后休奸诈。只说那秀才每不当家。
　　〔梅香云〕秀才每几时能勾发达。〔正旦唱〕
　　【天下乐】你岂知他那有志题桥汉司马。怎不教人嗔怒发。是和非你心中自监察。端的个无礼法。只管里抵触咱。梅香你记着我这一顿打。
　　〔梅香云〕姐姐。你待要嫁人。没来由烦恼。怎么便要打我。我有甚么罪过。〔正旦云〕这妮子。谁烦恼也。〔梅香云〕你烦恼哩。〔正旦唱〕
　　【那咤令】这妮子我问着呵。没些儿个势沙。这妮子道着呵将话儿对答。这妮子使着呵。早妆聋做哑。泼贱才。堪人骂。再休来利齿能牙。
　　〔梅香云〕我说甚的来。〔正旦唱〕
　　【鹊踏枝】你可又不谦下。可又不贤达。迸定个腤■〈月替〉不良鼻凹。丑嘴脸浑如蜡渣。直恁般性格儿诌咤。
　　〔云〕梅香。你那里知道秀才每事。听我和你说咱。〔唱〕
　　【寄生草】我这里从头说。你那里试听咱。有吴融八韵赋自古无人压。有杜甫五言诗盖世人惊讶。有李白一封书吓的那南蛮怕。你只说秀才无路上云霄。却不道文官把笔平天下。
　　〔赵汝州做惊见旦科云〕呀。一个好女子也。不知谁氏之家。怎生得说一句话。可是好也。〔正旦唱〕
　　【后庭花】俺将俏书生去问他。又怕这劣梅香瞧见咱。俺这里有意传心事。他那里无言指落花。争奈我是女孩儿家。做这一场话靶。可不的被傍人活笑杀。
　　〔赵汝州云〕请问小娘子谁氏之家。姓甚名谁。〔正旦唱〕
　　【金盏儿】这秀才忒撑达。将我问根芽。妾身仕处兀那东直下。深村旷野不堪夸。俺那里遮藏红杏树。掩映碧桃花。兀良山前五六里。林外两三家。
　　〔赵汝州云〕小娘子。你端的谁氏之家。〔正旦云〕妾身是王同知之女。今夜晚间。因看花来到太守花园里。不想遇着秀才。敢问秀才姓甚名谁。〔赵汝州云〕小生是太守相公的表弟赵汝州是也。小娘子既到此处。到我书房中饮几杯。有何不可。〔正旦云〕既然如此。同到书房中攀话去咱。〔做进书房科〕〔赵汝州云〕小娘子不嫌亵渎。请满饮一杯。〔正旦云〕秀才请。〔赵汝州云〕难得小娘子到此。多饮几杯。〔正旦唱〕
　　【醉中天】笑哈哈捧流霞。我羞怯怯怎酬答。也不知前世今生甚的缘法。相会在花枝下。可知道刘郎喜杀。又值着我玉真未嫁。抵多少香饭胡麻。
　　〔赵汝州云〕小娘子。今夜幸得相会。但不知后会何时。实难为别。〔正旦云〕妾明夜晚间。将一樽酒一瓶花。与秀才回礼。〔赵汝州云〕小生来日晚间事望也。〔正旦唱〕
　　【赚煞】这早晚二更过。初更罢。扑粉面香风飒飒。夜静归来路儿滑。露溶溶湿润衣纱。哎。你个解元嗏。觑着这几朵梨花。更一片银河隔彩霞。贪和你书生打话。畅好是兜兜搭搭。因此上不知明月落谁家。〔下〕
　　〔赵汝州云〕小生惭愧。有缘遇这个小娘子。许我明夜再会。果然若来时。和他吃几杯儿酒。添些春兴。扢搭帮放翻他。小娘子。只怕你苦哩。〔下〕
　　〔音释〕
　　蛩音穷　弼薄密切　逗音豆　踏当加切　袜忘骂切　翡肥去声　妮女夷切　恰强雅切　甲江雅切　答音打　发方雅切　察抽鲊切　法方雅切　远当加切　迸逋梦切　腤音庵　■〈月替〉音簪　凹汪挂切　诌之搜切　咤音渣　压羊架切　靶音霸　哈五鸦切　杀双鲊切　飒杀贾切　滑呼佳切　搭音打
　　第二折
　　〔赵汝州上云〕小生赵汝州是也。昨夜晚间。遇王同知家的小姐。他约道今夜晚间再来。如今天已晚了也。怎生还不见小姐来。〔正旦同梅香捧花上云〕梅香。将这一樽酒一瓶花。与那秀才回礼去。〔梅香云〕咱和你去来。〔正旦云〕风清月白。端的好天气也呵。〔唱〕
　　【南吕一枝花】花梢月正高。院宇人初静。为怜才子约。嫌煞月儿明。俺忍怕躭惊。俏俏的穿芳径。怕人来更犬惊。花阴里蹑足行行。柳影中潜身等等。
　　【梁州第七】不离了这花阴柳影。也强如绣帏中冷冷清清。想才郎没半米儿尘俗性。他比着那谢东山后嗣。杜工部门生。潘安仁颜貌。曹子建才能。他生的才貌相应。虽不设海誓山盟。他他他端的有千种风情。俺俺俺办着个十分志诚。敢敢敢成合了一世的前程。对着这良宵。媚景。玉纤重把罗衣整。露湿的绣鞋儿冷。遶徧园池过小亭。怎敢稍停。
　　〔梅香云〕姐姐。夜深了。俺慢慢的行。〔正旦唱〕
　　【隔尾】我为甚直抄过绿径慌忙迸。我则怕迟到蓝桥淹了尾生。则这窃玉偷香的急心性。冷落了那画屏。香消了宝鼎。这其间倚定鸳鸯枕头儿等。
　　〔梅香云〕姐姐。可早来到也。俺和你过去。〔赵汝州慌迎科云〕小娘子来了也。〔正旦云〕秀才。妾身无甚么礼物。则这一樽酒一瓶花儿。来与你回礼。〔赵汝州云〕小娘子。小生久等多时了也。〔正旦云〕梅香。你先回去。则怕夫人问着。你可支吾咱。〔梅香云〕理会得。我先回去也。〔下〕〔正旦云〕秀才。你认的这瓶花么。〔赵汝州云〕小娘子。这瓶花是甚么花。〔正旦云〕你试猜咱。〔赵汝州云〕敢是海棠花么。〔正旦唱〕
　　【哭皇天】待道是海棠呵杜子美无诗兴。〔赵汝州云〕敢是桃花么。〔正旦唱〕若是桃花呵怕阮肇却早共你争。〔赵汝州云〕敢是石榴花么。〔正旦唱〕那石榴花夏月开。这其间未过清明。〔赵汝州云〕敢是山茶花么。〔正旦唱〕若论山茶花却是冬暮景。〔赵汝州云〕敢是刺梅花么。〔正旦唱〕刺梅花初开未盛。〔赵汝州云〕敢是碧桃花么。〔正旦唱〕若说着碧桃花那里讨墙外谁家凤吹声。〔赵汝州云〕我也猜不着。〔正旦唱〕枉将伊徯幸。说与你便省。
　　【乌夜啼】这的是一朵红梨花休猜做枯枝杏。恰便似佳人面晕微醒。他三春独掌着花权柄。枝叶儿青青。颜色儿荧荧。且休说四季牡丹亭。更休过黄花径。这花与灯。偏相称。灯光闪烁。花影轻盈。
　　〔赵汝州云〕小娘子。既有如此好花。何不作一首诗。〔正旦云〕我单提着红梨花作诗一首。〔赵汝州云〕小娘子。你就表白咱。〔正旦念诗科云〕本分天然白雪香。谁知今日却浓妆。秋千院落溶溶月。羞覩红脂睡海棠。〔赵汝州云〕妙妙妙。小生也做一首。〔念诗科云〕换却冰肌玉骨胎。丹心吐出异香来。武陵溪畔人休说。只恐夭桃不敢开。〔正旦云〕好高才也。〔唱〕
　　【贺新郎】听绝诗句猛然惊。早是他内性儿聪明。才调儿清正。这两般消的人钦敬。不枉了风流俊英。诗提着花酒为名。花娇如玉软。酒色似冰清。世间花酒诗人兴。酒斟金潋滟。花列玉娉婷。
　　〔赵汝州云〕对这好花好酒。又好良夜。知音相遇。岂不美哉。〔正旦唱〕
　　【四块玉】我剔的这灯焰儿光。那的这花瓶儿正。我对着这烛底花前说叮咛。则愿的灯休灭花休谢人休另。这知音人存着志诚。似花枝常在瓶。似灯儿分外明。
　　〔净扮嬷嬷上云〕老身是这王同知的嬷嬷是也。夜深了。老夫人不见小姐。着我寻去。敢在太守家花园里。〔做见科云〕您做的好勾当也。〔正旦云〕嬷嬷来了。怎生是好。〔唱〕
　　【骂玉郎】莫不是安排着消息踏着应。便这等怒忿忿没人情。虽然奉着俺尊堂命。〔嬷嬷扯赵科云〕您做的好勾当也。〔正旦唱〕怎敢紧揝住他角带鞓。走将来。寻争竞。
　　【感皇恩】嬷嬷也老不以筋力为能。咱须是负屈高声。俺赏的这上阳花。饮的这长寿酒。烧的这短檠灯。正是银河耿耿。玉露泠泠。对着那一轮月。千里风。满天星。
　　【采茶歌】俺从那期程。伴着这书生。直吃的碧桃花下月三更。你个嬷嬷夫人心休硬。便有合该罪犯俺招承。
　　〔云〕我央及嬷嬷。你先回去。我便来也。〔嬷嬷云〕小姐。我先回去。你便来。你若来迟呵。老夫人行我替你愁哩。〔下〕〔正旦云〕秀才。我回去也。〔赵汝州云〕小娘子。这一去几时能勾再来。〔正旦唱〕
　　【一煞】你休愁我衾寒枕剩人孤另。我则怕你酒醒灯昏梦不成。佳期漏泄无干净。慌出兰堂。四下里天如悬镜。夜气扑人冷。一片闲云近玉绳。空余着银汉澄澄。
　　〔赵汝州云〕小娘子。你回去呵。倘老夫人有些嗔责。小娘子。你也则是为小生而来。教小生如何放心得下。小娘子。见老夫人是必善回话咱。〔正旦云〕秀才。你放心者。〔唱〕
　　【尾煞】我把一枝翠柳将身映。〔赵汝州云〕小娘子。你可仔细走。〔正旦唱〕这里不比十二瑶台独自行。曲栏傍月光净。粉墙边晚风劲。〔云〕呀。兀的不有人来也。〔唱〕只听的扑簌簌鞋底鸣。諕的我颤兢兢手脚冷。俺只索立定身躯注着眼睛。〔带云〕原来不是人呵。〔唱〕可正是云破月来花弄影。〔下〕
　　〔赵汝州云〕小娘子去了也。恰纔共他诗词酬和。正是有情。不想嬷嬷走将来。把小娘子唤的回去了。依旧留下小生一个在此。小娘子。则被你思量杀我也。〔诗云〕全凭着花月为媒。共佳人倡和传杯。被嬷嬷逼将回去。把一天喜都做伤悲。〔下〕
　　〔音释〕
　　蹑音聂　迸音柄　肇音兆　吹去声　晕音韵　荧音盈　烁烧上声　潋离店切　滟音艳　娉批明切　婷音亭　嬷音姆　揝簪上声　鞓音汀　檠其行切　泠音凌　剩音盛　另凌去声　颤音战
　　第三折
　　〔太守引张千上云〕自从兄弟赵汝州来到。我着他在后花园书房里安下。我如今待要下乡劝农去也。则怕那秀才上朝应举去的忙。等不的我回来。留下花银两锭。全副鞍马一匹。春衣一套。你与秀才说知。道老夫再三传示。若是他去迟呵。等我回来。亲自送他。〔张千云〕理会的。〔同下〕〔赵汝州上云〕自从那夜嬷嬷将小娘子唤将回去。并无一个信音。小娘子。几时得和你再能勾相见也。今日在书房中独坐。连张千也不见来问我的茶饭。好生纳闷。〔正旦扮卖花三婆上云〕老身是卖花的三婆是也。今日去太守家里花园中去采几朵花儿。长街市上货卖的些钱物。养赡老身。须索走一遭去也呵。〔唱〕
　　【中吕粉蝶儿】则为我年老也甘贫。携着个匾篮儿俨然厮趂。卖几朵及时花且度朝昏。则被这牡丹枝。蔷薇刺。将我这袖梢儿抓尽。见如今节遇三春。都不如洛阳丰韵。
　　【醉春风】这蜂惹的满头香。蝶翻的两翅粉。原来是卖花人头上一枝春。把蜂蝶来引。引。红杏芳芬。碧桃初绽。海棠开喷。
　　〔云〕来到这太守家花园里也。我与你采这几般花儿去货卖。采几朵桃花。采几朵海棠。采几枝竹叶。采几枝嫩柳。都放在这花篮里。我且回去。〔赵汝州做见科云〕三婆。你那里去。你回来。〔正旦做慌科云〕呀。兀的不諕杀我也。老身不知秀才哥哥在这里。〔赵汝州云〕你偷的我这花儿那里去。〔正旦云〕三婆不敢。〔赵汝州云〕你采这竹叶那里去。〔正旦云〕哥哥。不争你提这竹叶来呵。〔唱〕
　　【迎仙客】諕的我湘娥般洒泪痕。你休节外把咱嗔。虚心儿告他折了你甚本。也则为揉损了青枝。諕的我慌搓玉笋。你那里便至本从根。哎。这叶儿又不曾传芳信。
　　〔赵汝州云〕你采的我这桃花儿那里去。〔正旦云〕不争你提起这桃花来。三婆也有一节说。〔唱〕
　　【红绣鞋】堪笑春风几阵。一帘红雨纷纷。飘香流水遶孤村。亲引上俺天台路。得见恁武陵人。哎。你一个阮郎直恁般狠。
　　〔赵汝州云〕你采这海棠何用。〔正旦云〕这海棠花不可恋他。〔唱〕
　　【石榴花】胭脂着雨色犹新。妆点出艳阳春。娇滴滴似带酒微醺。若是他梦魂。遇着东君。这花也端的多风韵。倚阑干睡足精神。也曾高烧银烛争窥认。则为他无兴上恼了诗人。
　　【斗鹌鹑】这花儿曾莺燕邀留。更有那蜂蝶斗引。娇似嫣红。嫩如腻粉。你看何处园林不是春。我可便自暗哂。哎。你个折桂的书生。怎放不过偷花的妇人。
　　〔赵汝州云〕你要杨柳做甚么。〔正旦云〕这杨柳。三婆也有说话。〔唱〕
　　【快活三】这柳呵则会在长亭畔袅暗尘。阳关外送行人。渭城客舍斗清新。休惹起我离愁闷。
　　【鲍老儿】我待请去章台上做个故人。不倈乘着些柳色黄金嫩。若近柴门映着水滨。枉把你个五柳先生问。伴的是和风习习。轻云冉冉。落絮纷纷。
　　〔赵汝州云〕这几般花。有甚么好处。〔正旦云〕这几般花儿。都不必恋他。听三婆说咱。〔唱〕
　　【十二月】我和那海棠最亲。羡的是柳叶眉颦。喜的是桃花喷火。爱的是竹叶如云。四般儿都值的几文。则被你央煞俺穷民。
　　【尧民歌】你去那百花园内逞精神。哎。你个惜花人刁蹬煞卖花人。你一春莫厌买花频。纔见春来又残春。缤也波纷。飞花满绿茵。有多少东风恨。
　　〔赵汝州云〕三婆。我有一瓶花。我看你认得么。〔正旦云〕你将来我看着。〔赵汝州做取花科云〕兀的不是。三婆你看。〔正旦看科云〕有鬼也。有鬼也。〔赵汝州云〕三婆。你见了这花。可怎生说有鬼也。你见甚么来。〔正旦唱〕
　　【乱柳叶】则这一瓶花諕了我魂。悒悒的把身躯儿褪。俺孩儿正青春。犹兀自未三旬。直被他送的个病缠身。这便是灾星进。
　　〔赵汝州云〕你这等慌做甚么。〔正旦云〕误了三婆卖花也。明日来和你说。〔赵汝州云〕三婆且休去。你且说与我。〔正旦云〕我说与你。则休害怕。〔赵汝州云〕你说来。我不怕。〔正旦云〕你道这花园是谁家的花园。〔赵汝州云〕这个是太守家的花园。〔正旦云〕不是太守家的花园。可是王同知家的花园。王同知有个女孩儿。为他要看那花。自家盖了这所花园。到的是春间天道。万花开绽。墙里一个佳人。墙外一个秀才。和那小姐四目相觑。各有春心之意。不能结为夫妇。那小姐到的家中。一卧不起。害相思病死了。那小姐爷娘。舍不的他。埋在这花园背后。他那一灵不散。怨气难消。长起一棵树来。开的可是红梨花。那小姐阴灵。近新来则缠搅的年纪小的。秀才。你道我是谁。〔赵汝州云〕你是卖花的三婆。〔正旦云〕我是李府尹的浑家。我有一个孩儿李秀才。为那城中熟闹。无处看书。也借了他这花园看书。正看书里。到这一更无事。二更悄然。到那三更前后。起了一阵怪风。一个如花似玉的小娘子。和我那孩儿四目相窥。各有春心之意。同到书房中。饮了几杯酒。那小娘子便要起身。对秀才说。我无甚么。明夜一樽酒一瓶花。与你回礼。到那第二晚间。俺那孩儿。又这般等他。到那一更无事。二更悄然。三更前后。那小姐引着一个梅香。将着一樽酒一瓶花。可来与俺孩儿回礼。在那书房里诗词歌赋。正饮酒中间。被他那嬷嬷撞见。那小姐一直的去了。我那孩儿不知道他是鬼。在那书房中一卧不起。害相思病死了。俺那孩儿在时。曾问他甚么模样。怎生打扮。我说与你听咱。〔唱〕
　　【上小楼】他妆梳的异样儿新。眉分八字真。口吐樱桃。眼转秋波。鬓挽乌云。那小姐。怕不有。千般儿淹润。秀才也说着呵老身心困。
　　〔赵汝州云〕这一会儿。不由的我也害怕起来。〔正旦云〕呸。有鬼。有鬼。〔唱〕
　　【幺篇】足律律起阵旋风。刮起那黄登登几缕尘。正是那个婆娘。缠俺孩儿。狠毒冤魂。向这里。又将待。要咱亲近。■〈扌弃〉的打您娘五千桃棍。
　　〔赵汝州云〕三婆。你不说。我那里知道。兀的不諕杀我也。〔赵汝州做扯住旦科〕〔正旦云〕我回去也。〔赵汝州云〕这花园不干凈。得你在这里伴我一伴也好。〔正旦云〕可不误了我卖花。〔唱〕
　　【煞尾】俺孩儿一年来不得托生。秀才也你三更里撞着鬼魂。俺孩儿三年光景无人问。〔带云〕哎。且喜波。〔唱〕可早有替代你的生天路儿稳。〔下〕
　　〔赵汝州云〕三婆去了也。可怎生不见张千来。〔张千上云〕我往书房中看秀才去。〔见科〕〔赵汝州云〕张千。相公在那里。〔张千云〕相公下乡劝农去了。〔赵汝州云〕相公曾分付你甚么来。〔张千云〕相公去时。分付我来。说公事忙。有好几时未得回哩。留下对象。着我交付与你。是花银两锭。春衣一套。全副鞍马一匹。〔赵汝州云〕既有此物。张千。多多的拜上您相公。则今日我就上朝取应去也。〔张千云〕相公还有分付。说秀才去的迟。便等相公回来。与你面别。〔赵汝州云〕我只是不等他了。〔诗云〕我不别仁兄不为过。只为后花园里难存坐。万一红梨花下那人来。可不与李家孩儿凑两个。〔张千随下〕
　　〔音释〕
　　赡伤占切　趂嗔去声　抓庄瓜切　揉音柔　搓音磋　嫣音烟　哂身上声　蹬音邓　缤音宾　褪吞去声
　　第四折
　　〔太守引张千上云〕老夫刘公弼。自从去岁有兄弟赵汝州。来探望小官。后来不辞而去。不想今年他撺过卷子。一举成名。得了头名状元。所除在这洛阳为县令。是老夫属官。今日来参见老夫。令人。准备酒肴。这早晚敢待来也。〔赵汝州上云〕满腹诗书七步才。绮罗衫袖拂香埃。今朝坐享逍遥福。不是读书何处来。小官赵汝州是也。自到京都阙下。撺过首卷。一举状元及第。所除洛阳县令。今日须索拜见太守去。可早来到也。左右。报复去。道有新县令特来参见。〔张千报科云〕有新县令来参见相公。〔太守云〕道有请。〔张千云〕请进。〔见科〕〔太守云〕贤弟功名得意。可喜可贺。张千。收拾花园亭子上。安排酒肴。与县令拂尘咱。〔赵汝州云〕不敢重劳。您兄弟适纔在衙门里饮过几杯酒也。〔太守云〕再饮不妨。咱去来。〔赵汝州走太守扯科云〕将酒来。兄弟满饮此杯。〔赵汝州云〕小官酒勾了。醉了也。〔做睡科〕〔太守云〕县令睡着了也。张千。与我唤将妓女。伏侍相公。〔张千云〕妓女每走动。〔正旦谢金莲上云〕相公呼唤妾身做甚么。〔太守云〕你拏着一把扇子。折一枝红梨花。插在那扇子上。与县令招风打扇。小心在意者。〔正旦云〕理会的。〔太守下〕〔正旦云〕知他俺那赵汝州在那里也呵。〔唱〕
　　【双调新水令】这红梨花依旧艳阳天。则不见那生之面。往常我樽前歌宛转。席上舞蹁跹。生疎了品竹调弦。不承望侍欢宴。
　　【沉醉东风】想着他风流少年。曾和俺在月下花前。虽不曾共绣衾。虽不得同罗荐。也两个诗酒留连。今日个将小扇轻纨出画筵。可知是非吾所愿。
　　〔张千云〕相公分付。好生打扇哩。〔正旦云〕这扇呵。〔唱〕
　　【鴈儿落】堪宜桂影圆。可爱丹青面。清风随手生。皓月当胸现。
　　【得胜令】呀。错认做陶令酒中仙。几时得豁这班女腹中寃不枉了十载寒窗下。则愿他清名四海传。哎。天也波天。天与人行方便。我这里轻搧。你个颩风小状元。
　　〔云〕将一枝红梨花。插在扇上。〔做插花扇上科〕〔赵汝州见惊科云〕有鬼也。有鬼也。兀那妇人。你是妖精鬼魅。靠后。休近前来。〔正旦云〕兀的不是赵汝州。〔赵汝州云〕你是鬼也。〔正旦唱〕
　　【挂玉钩】我和他邂逅春风甚可怜。只道是有情人偏得多情眷。怎知他别后些儿没挂牵。竟不记的梨花面。倒着我莫近前。须避远。直恁般醉眼模糊。认不周全。
　　〔赵汝州云〕卖花三婆说。你是鬼。如今白日都出来了。好怕人也。〔正旦唱〕
　　【川拨棹】不甫能见英贤。又道我是鬼魂儿在眼边。諕的他对面无言。有似风颠。惊急力前合后偃。便有那张天师怎断遣。
　　【七弟兄】别不上一年。两年。说不尽恨绵绵。负心人这搭儿里重相见。初相逢看我似蕋珠仙。你今朝待送我到躯邪院。
　　【梅花酒】呀。我恨杀这状元。我本是昼阁婵娟。怎道我鬼魅相缠。今日个有口难言。我衣有缝身有影。敢是你无情我无缘。两下里各茫然。不能似扇团圆。
　　〔赵汝州云〕兀的不是红梨花。我晓的这是你墓间之物。你不要缠我。待明日我做些好事。超度你生天便了。〔正旦唱〕
　　【收江南】呀。你可为甚么一春常费买花钱。那些儿色胆大如天。把活人生扭做死人缠。这相逢也枉然。几时得笙歌引至画堂前。
　　〔太守上云〕县令。你这般慌甚么。〔赵汝州云〕这妇人是妖精鬼魅。〔太守云〕贤弟全然不知。听我说与你听。当初你寄书来。要见谢金莲。元来是个妓女。我怕你迷恋烟花。堕了你进取之志。是我分付张千。则说谢金莲嫁了人也。贤弟。你在后花园中书房里安下。我却暗暗的着此妇人。只做采花。与你相见。他不是别人。则他便是谢金莲。着他隐姓埋名。假说做王同知的女儿。后来又着三婆说他是鬼。迷死了他的儿子。以此贤弟吃惊。不辞而去了。我将这妇人乐籍上除了名字。另置别馆。今日贤弟来到。伏侍你。犹然不认的他。说兀的做甚。〔诗云〕自别佳人又一年。今朝着您两团圆。他不是下方作鬼同知女。正是上厅行首谢金莲。〔赵汝州云〕哥哥。则被你瞒杀您兄弟也。〔太守云〕则今日好良辰。就此席上。成合了你两口儿。〔正旦同赵汝州谢科云〕多谢了相公。〔唱〕
　　【水仙子】则我是洛阳城里谢金莲。好把宫花簪帽偏。玳瑁筵好作琼林宴。脱白襕好将紫绶穿。祗候人也得升迁。虽然是刘公弼使的机变。赵汝州偏能顾恋。到底是红梨花结果了这一段姻缘。
　　〔音释〕
　　撺粗酸切　蹁音篇　跹音仙　搧扇平声　颩音磋　邂音械　逅音后　婵音蝉　娟音涓
　　题目　赵汝州风月白纨扇　
　　正名　谢金莲诗酒红梨花
　　谢金莲诗酒红梨花杂剧终

《元曲选》　迷青琐倩女离魂杂剧　（明）臧晋叔 编
　　迷青琐倩女离魂杂剧　　（元）郑德辉 撰
　　●迷青琐倩女离魂杂剧目录 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　调素琴王生写恨　正名　迷青琐倩女离魂 
　　楔子
　　〔旦扮夫人引从人上诗云〕花有重开日。人无再少年。休道黄金贵。安乐最值钱。老身姓李。夫主姓张。早年间亡化已过。止有一个女孩儿。小字倩女。年长一十七岁。孩儿针指女工。饮食茶水。无所不会。先夫在日。曾与王同知家指腹成亲。王家生的是男。名唤王文举。此生年纪今长成了。闻他满腹文章。尚未娶妻。老身也曾数次寄书去。孩儿说要来探望老身。就成此亲事。下次小的每。门首看者。若孩儿来时。报的我知道。〔正末扮王文举上云〕黄卷青灯一腐儒。三槐九棘位中居。世人只说文章贵。何事男儿不读书。小生姓王名文举。先父任衡州同知。不幸父母双亡。父亲存日。曾与本处张公弼指腹成亲。不想先母生了小生。张宅生了一女。因伯父下世。不曾成此亲事。岳母数次寄书来问。如今春榜动。选场开。小生一者待往长安应举。二者就探望岳母。走一遭去。可早来到也。左右。报复去。道有王文举在于门首。〔从人报科云〕报的夫人知道。外边有一个秀才。说是王文举。〔夫人云〕我语未悬口。孩儿早到了。道有请。〔做见科〕〔正末云〕孩儿一向有失探望。母亲请坐。受你孩儿几拜。〔做拜科〕〔夫人云〕孩儿请起稳便。〔正末云〕母亲。你孩儿此来一者拜候岳母。二者上朝进取去。〔夫人云〕孩儿请坐。下次小的每。说与梅香。绣房中请出小姐来。拜哥哥者。〔从人云〕理会的。后堂传与小姐。老夫人有请。〔正旦引梅香上云〕妾身姓张。小字倩女。年长一十七岁。不幸父亲亡逝已过。父亲在日。曾与王同知指腹成亲。后来王宅生一子。是王文举。俺家得了妾身。不想王生父母双亡。不曾成就这门亲事。今日母亲在前厅上呼唤。不知有甚事。梅香。跟我见母亲去来。〔梅香云〕姐姐行动些。〔做见科〕〔正旦云〕母亲唤您孩儿有何事。〔夫人云〕孩儿。向前拜了你哥哥者。〔做拜科〕〔夫人云〕孩儿。这是倩女小姐。且回绣房中去。〔正旦出门科云〕梅香。咱那里得这个哥哥来。〔梅香云〕姐姐。你不认的他。则他便是指腹成亲的王秀才。〔正旦云〕则他便是王生。俺母亲着我拜为哥哥。不知主何意也呵。〔唱〕
　　【仙吕赏花时】他是个矫帽轻衫小小郎。我是个绣帔香车楚楚娘。恰才貌正相当。俺娘向阳台路上。高筑起一堵雨云墙。
　　【幺篇】可待要隔断巫山窈窕娘。怨女鳏男各自伤。不争你左使着一片黑心肠。你不拘箝我可倒不想。你把我越间阻越思量。〔同梅香下〕
　　〔夫人云〕下次小的每。打扫书房。着孩儿安下。温习经史。不要误了茶飰。〔正末云〕母亲休打扫书房。您孩儿便索长行往京师应举去也。〔夫人云〕孩儿且住一两日。行程也未迟哩。〔诗云〕试期尚远莫心焦。且在寒家过几朝。〔正末诗云〕只为禹门浪暖催人去。因此匆匆未敢问桃夭。〔同下〕
　　〔音释〕
　　帔音配　窈音杳　窕音调　鳏音关　箝其檐切
　　第一折
　　〔正旦引梅香上云〕妾身倩女。自从见了王生。神魂驰荡。谁想俺母亲悔了这亲事。着我拜他做哥哥。不知主何意思。当此秋景。是好伤感人也呵。〔唱〕
　　【仙吕点绛唇】捱彻凉宵。飒然惊觉。纱窗晓。落叶萧萧。满地无人扫。
　　【混江龙】可正是暮秋天道。尽收拾心事上眉梢。镜台儿何曾览照。绣针儿不待拈着。常恨夜坐窗前烛影昏。一任晚妆楼上月儿高。俺本是乘鸾艳质。他须有中雀丰标。苦被煞尊堂间阻。争把俺情义轻抛。空误了幽期密约。虚过了月夕花朝。无缘配合。有分煎熬。情默默难解自无聊。病恹恹则怕娘知道。窥之远天宽地窄。染之重梦断魂劳。
　　〔梅香云〕姐姐。你省可里烦恼。〔正旦云〕梅香。似这等几时是了也。〔唱〕
　　【油葫芦】他不病倒。我猜着敢消瘦了。被拘箝的不忿心教他怎动脚。虽不是路迢迢。早情随着云渺渺。泪洒做雨潇潇。不能勾傍阑干数曲湖山靠。恰便似望天涯一点青山小。〔带云〕秀才他寄来的诗。也埋怨俺娘哩。〔唱〕他多管是意不平自发扬。心不遂闲缀作。十分的卖风骚。显秀丽夸才调。我这里详句法。看挥毫。
　　【天下乐】只道他读书人志气高。元来这凄凉。甚日了。想俺这孤男寡女忒命薄。我安排着鸳鸯宿锦被香。他盼望着鸾凤鸣琴瑟调。怎做得蝴蝶飞锦树绕。
　　〔梅香云〕姐姐。那王秀才生的一表人物。聪明浪子。论姐姐这个模样。正和王秀才是一对儿。姐姐且宽心省烦恼。〔正旦云〕梅香。似这般如之奈何也。〔唱〕
　　【那咤令】我一年一日过了。团圆日较少。三十三天觑了。离恨天最高。四百四病害了。相思病怎熬。〔带云〕他如今待应举去呵。〔唱〕千里将凤阙攀。一举把龙门跳。接丝鞭总是妖娆。
　　〔梅香云〕姐姐。那王生端的内才外才相称也。〔正旦唱〕
　　【鹊踏枝】据胸次那英豪。论人物更清高。他管跳出黄尘。走上青霄。又不比闹清晓茅檐燕雀。他是掣风涛混海鲸鳌。
　　〔带云〕梅香。那书生呵。〔唱〕
　　【寄生草】他拂素楮鹅溪蠒。蘸中山玉兔毫。不弱如骆宾王夜作论天表。也不让李太白醉写平蛮藁。也不比汉相如病受征贤诏。他辛勤十年书剑洛阳城。决峥嵘一朝冠盖长安道。
　　〔梅香云〕姐姐。王生今日就要上朝应举去。老夫人着俺折柳亭与哥哥送路哩。〔正旦云〕梅香。咱折柳亭与王生送路去来。〔同下〕〔正末同夫人上云〕母亲。今日是吉日良辰。你孩儿便索长行。往京师进取去也。〔夫人云〕孩儿。你既是要行。我在这折柳亭上与你饯行。小的每。请小姐来者。〔正旦引梅香上云〕母亲。孩儿来了也。〔夫人云〕孩儿。今日在这折柳亭与你哥哥送路。把一杯酒者。〔正旦云〕理会的。〔把酒科云〕哥哥满饮一杯。〔正末饮科云〕母亲。你孩儿今日临行。有一言动问。当初先父母曾与母亲指腹成亲。俺母亲生下小生母亲添了小姐。后来小生父母双亡。数年光景。不曾成此亲事。小生特来拜望母亲。就问这亲事。母亲着小姐以兄妹称呼。不知主何意。小生不敢自专。母亲尊鉴不错。〔夫人云〕孩儿。你也说的是。老身为何以兄妹相呼。俺家三辈儿不招白衣秀士。想你学成满腹文章。未曾进取功名。你如今上京师。但得一官半职。回来成此亲事。有何不可。〔正末云〕既然如此。索是谢了母亲。便索长行去也。〔正旦云〕哥哥。你若得了官时。是必休别接了丝鞭者。〔正末云〕小姐但放心。小生得了官时。便来成此亲事也。〔正旦云〕好是难分别也呵。〔唱〕
　　【村里迓鼓】则他这渭城朝雨。洛阳残照。虽不唱阳关曲本。今日来祖送长安年少。兀的不取次弃舍。等闲抛掉。因而零落。〔做叹科云〕哥哥〔唱〕恰楚泽深。秦关杳。泰华高。叹人生离多会少。
　　〔正末云〕小姐。我若为了官呵。你就是夫人县君也。〔正旦唱〕
　　【元和令】杯中酒和泪酌。心间事对伊道。似长亭折柳赠柔条。哥哥你休有上梢没下梢。从今虚度可怜宵。奈离愁不了。
　　〔正末云〕往日小生也曾挂念来。〔正旦云〕今日更是凄凉也。〔唱〕
　　【上马娇】竹窗外响翠梢。苔砌下深绿草。书舍顿萧条。故园悄悄无人到。恨怎消。此际最难熬。
　　【游四门】抵多少彩云声断紫鸾箫。今夕何处系兰桡。片帆休遮西风恶。雪卷浪淘淘。岸影高。千里水云飘。
　　【胜葫芦】你是必休做了冥鸿惜羽毛。常言道好事不坚牢。你身去休教心去了。对郎君低告。恰梅香报道。恐怕母亲焦。
　　〔夫人云〕梅香。看车儿。着小姐回去。〔梅香云〕姐姐上车儿者。〔正末云〕小姐请回。小生便索长行也。〔正旦唱〕
　　【后庭花】我这里翠帘车先控着。他那里黄金■〈釒凳〉懒去挑。我泪湿香罗袖。他鞭垂碧玉梢。望迢迢。恨堆满西风古道。想急煎煎人多情人去了。和青湛湛天有情天亦老。俺气氲氲喟然声不定交。助疎刺刺动羇怀风乱扫。滴扑簌簌界残妆粉泪抛。洒细蒙蒙浥香尘暮雨飘。
　　【柳叶儿】见淅零零满江千楼阁。我各刺刺坐车儿懒过溪桥。他矻蹬蹬马蹄儿倦上皇州道。我一望望伤怀抱。他一步步待回镳。早一程程水远山遥。
　　〔正末云〕小姐放心。小生得了官。便来取你。小姐请上车儿回去罢。〔正旦唱〕
　　【赚煞】从今后只合题恨写芭蕉。不索占梦揲蓍草。有甚心肠更珠围翠绕。我这一点真情魂缥缈。他去后不离了前后周遭。厮随着。司马题桥。也不指望驷马高车显荣耀。不争把琼姬弃却。比及盼子高来到。早辜负了碧桃花下凤鸾交。〔同梅香下〕
　　〔正末云〕你孩儿则今日拜别了母亲。便索长行也。左右将马来。则今日进取功名。走一遭去。〔下〕〔夫人云〕王秀才去了也。等他得了官回来。成就这门亲事。未为迟哩。〔下〕
　　〔音释〕
　　飒音撒　觉音叫　拾绳知切　着池烧切　丰音风　缀音赘　作音早　薄巴毛切　雀音剿　掣音彻　蠒与茧同　蘸知滥切　酌音沼　桡音饶　恶音袄　氲于君切　喟匡委切　镳音标　阁音稿　揲绳遮切　却音巧
　　第二折
　　〔夫人慌上云〕欢喜未尽。烦恼又来。自从倩女孩儿在折柳亭与王秀才送路。辞别回家。得其疾病。一卧不起。请的医人看治。不得痊可。十分沉重。如之奈何。则怕孩儿思想汤水吃。老身亲自去绣房中探望一遭去来。〔下〕〔正末上云〕小生王文举自与小姐在折柳亭相别。使小生切切于怀。放心不下。今舣舟江岸。小生横琴于膝。操一曲以适闷咱。〔做抚琴科〕〔正旦别扮离魂上云〕妾身倩女。自与王生相别。思想的无奈。不如跟他同去。背着母亲。一径的赶来。王生也。你只管去了。争知我如何过遣也呵。〔唱〕
　　【越调斗鹌鹑】人去阳台。云归楚峡。不争他江渚停舟。几时得门庭过马。悄悄冥冥。潇潇洒洒。我这里踏岸沙。步月华。我觑这万水千山。都只在一时半霎。
　　【紫花儿序】想倩女心间离恨。赶王生柳外兰舟。似盼张骞天上浮槎。汗溶溶琼珠莹脸。乱松松云髻堆鸦。走的我筋力疲乏。你莫不夜泊秦淮卖酒家。向断桥西下。疎刺刺秋水菰蒲。冷清清明月芦花。
　　〔云〕走了半日。来到江边。听的人语喧闹。我试觑咱。〔唱〕
　　【小桃红】我蓦听得马嘶人语闹喧哗。掩映在垂杨下。諕的我心头丕丕那惊怕。原来是响珰珰鸣榔板捕鱼虾。我这里顺西风悄悄听沉罢。趁着这厌厌露华。对着这澄澄月下。惊的那呀呀呀寒雁起平沙。
　　【调笑令】向沙堤款踏。莎草带霜滑。掠湿湘裙翡翠纱。抵多少苍苔露冷凌波袜。看江上晚来堪画。玩水壶潋滟天上下。似一片碧玉无瑕。
　　【秃厮儿】我觑远浦孤骛落霞。枯藤老树昏鸦。听长笛一声何处发。歌欸乃。橹咿哑。
　　〔云〕兀那船头上琴声响。敢是王生。我试听咱。〔唱〕
　　【圣药王】近蓼洼。缆钓槎。有折蒲衰柳老蒹葭。傍水凹。折藕芽。见烟笼寒水月笼沙。茅舍两三家。
　　〔正末云〕这等夜深。只听得岸上女人音声。好似我倩女小姐。我试问一声波。〔做问科云〕那壁不是倩女小姐么。这早晚来此怎的〔魂旦相见科云〕王生也。我背着母亲。一径的赶将你来。咱同上京去罢。〔正末云〕小姐。你怎生直赶到这里来。〔魂旦唱〕
　　【麻郎儿】你好是舒心的伯牙。我做了没路的浑家。你道我为甚么私离绣榻。待和伊同走天涯。
　　〔正末云〕小姐是车儿来。是马儿来。〔魂旦云〕
　　【幺】■〈山上佥下〉把。咱家。走乏。比及你远赴京华。薄命妾为伊牵挂。思量心几时撇下。
　　【络丝娘】你抛闪咱比及见咱。我不瘦杀多应害杀。〔正末云〕若老夫人知道怎了也。〔魂旦唱〕他若是赶上咱待怎么。常言道做着不怕。
　　〔正末做怒科云〕古人云。聘则为妻。奔则为妾。老夫人许了亲事。待小生得官回来。谐两姓之好。却不名正言顺。你今私自赶来。有玷风化。是何道理。〔魂旦云〕王生。〔唱〕
　　【雪里梅】你振色怒增加。我凝睇不归家。我本真情。非为相諕。已主定心猿意马。
　　〔正末云〕小姐。你快回去罢。〔魂旦唱〕
　　【紫花儿序】只道你急煎煎趱登程路。元来是闷沉沉困倚琴书。怎不教我痛煞煞泪湿琵琶。有甚心着雾鬓轻笼蝉翅。双眉淡扫宫鸦。似落絮飞花。谁待问出外争如只在家。更无多话。愿秋风驾百尺高帆。尽春光付一树铅华。
　　〔云〕王秀才。赶你不为别。我只防你一件。〔正末云〕小姐防我那一件来。〔魂旦唱〕
　　【东原乐】你若是赴御宴琼林罢。媒人每拦住马。高挑起染渲佳人丹青画。卖弄他生长在王侯宰相家。你恋着那奢华。你敢新婚燕尔在他门下。
　　〔正末云〕小生此行。一举及第。怎敢忘了小姐。〔魂旦云〕你若得登第呵。〔唱〕
　　【绵搭絮】你做了贵门娇客。一样矜夸。那相府荣华。锦绣堆压。你还想飞入寻常百姓家。那时节似鱼跃龙门播海涯。饮御酒插宫花。那其间占鳌头占鳌头登上甲。
　　〔正末云〕小生倘不中呵。却是怎生。〔魂旦云〕你若不中呵。妾身荆钗裙布。愿同甘苦。〔唱〕
　　【拙鲁速】你若是似贾谊困在长沙。我敢似孟光般显贤达。休想我半星儿意差。一分儿抹搭。我情愿举案齐眉傍书榻。任粗粝。淡薄生涯。遮莫戴荆钗穿布麻。
　　〔正末云〕小姐既如此真诚志意。就与小生同上京去如何。〔魂旦云〕秀才肯带妾身去呵。〔唱〕
　　【幺篇】把稍公快唤咱。恐家中厮捉拿。只见远树寒鸦。岸草汀沙。满目黄花。几缕残霞。快先把云帆高挂。月明直下。便东风刮。莫消停疾进发。
　　〔正末云〕小姐。则今日同我上京应举去来。我若得了官。你便是夫人县君也。〔魂旦唱〕
　　【收尾】各刺刺向长安道上把车儿驾。但愿得文苑客当时奋发。则我这临卭市沽酒卓文君。甘伏侍你濯锦江题桥汉司马。〔同下〕
　　〔音释〕
　　峡奚加切　洒商鲊切　霎双鲊切　乏扶加切　菰音孤　厌平声　踏当加切　滑呼佳切　袜忘骂切　鹜音木　发方雅切　欵音袄　乃音蔼　咿音衣　蒹音兼　葭音加　凹汪卦切　榻汤打切　崄与险同　杀双鲊切　渲疎眷切　压羊架切　甲江雅切　达当加切　搭音打　刮音寡
　　第三折
　　〔正末引祗从上云〕小官王文举。自到都下。撺过卷子。小官日不移影。应对万言。圣人大喜。赐小官状元及第。夫人也随小官至此。我如今修一封平安家书。差人岳母行报知。左右的。将笔砚来。〔做写书科云〕写就了也。我表白一遍咱。寓都下小壻王文举。拜上岳母座前。自到阙下。一举状元及第。待授官之后。文举同小姐一时回家。万望尊慈垂照。不宣。书已写了。左右的。与我唤张千来。〔净扮张千上〕〔诗云〕我做伴当实是强。公差干事多的当。一日走了三百里。第二日刚刚捱下炕。自家张千的便是。状元爷呼唤。须索走一遭去。〔做见科云〕爷。唤张千那厢使用。〔正末云〕张千。你将这一封平安家信。直至衡州。寻问张公弼家投下。你见了老夫人。说我得了官也。你小心在意者。〔净接书云〕张千知道了。我将着这一封书直至衡州走一遭去。〔同下〕〔老夫人上云〕谁想倩女孩儿自与王生别后。卧病在床。或言或笑。不知是何症候。这两日不曾看他。老身须亲看去。〔下〕〔正旦抱病梅香扶上云〕自从王秀才去后。一卧不起。但合眼便与王生在一处。则被这相思病害杀人也呵。〔唱〕
　　【中吕粉蝶儿】自执手临岐。空留下这场憔悴。想人生最苦别离。说话处少精神。睡卧处无颠倒。茶饭上不知滋味。似这般废寝忘食。折挫得一日瘦如一日。
　　【醉春风】空服徧■〈目面〉眩药不能痊。知他这腤■〈月替〉病何日起。要好时直等的见他时。也只为这症候因他上得。得。一会家缥缈呵忘了魂灵。一会家精细呵使着躯壳。一会家混沌呵不知天地。
　　〔云〕我眼里只见王生在面前。原来是梅香在这里。梅香。如今是甚时候了。〔梅香云〕如今春光将尽。绿暗红稀。将近四月也。〔正旦唱〕
　　【迎仙客】日长也愁更长。红稀也信尤稀。〔带云〕王生。你好下的也。〔唱〕春归也奄然人未归。〔梅香云〕姐姐。俺姐夫去了未及一年。你如何这等想他。〔正旦唱〕我则道相别也数十年。我则道相隔着几万里。为数归期。则那竹院里刻徧琅玕翠。
　　【红绣鞋】去时节杨柳西风秋日。如今又过了梨花暮雨寒食。〔梅香云〕姐姐。你可曾卜一卦么。〔正旦唱〕则兀那龟儿卦无定准枉央及。喜蛛儿难凭信。灵鹊儿不诚实。灯花儿何太喜。
　　〔夫人上云〕来到孩儿房门首也。梅香。您姐姐较好些么。〔正旦云〕是谁。〔梅香云〕是妳妳来看你哩。〔正旦云〕我每日眼界只见王生。那曾见母亲来。〔夫人见科云〕孩儿。你病体如何。〔正旦唱〕
　　【普天乐】想鬼病最关心。似宿酒迷春睡。绕晴雪杨花陌上。趂东风燕子楼西。抛闪杀我年少人。辜负了这韶华日。早是离愁添萦系。更那堪景物狼藉。愁心惊一声鸟啼。薄命趂一春事已。香魂逐一片花飞。
　　〔正旦昏科〕〔夫人云〕孩儿。你挣挫些儿。〔正旦醒科〕〔唱〕
　　【石榴花】早是俺抱沉痾添新病发昏迷。也则是死限紧相催逼。膏肓针灸不能及。〔夫人云〕我请个良医来调治你。〔正旦唱〕若是他来到这里。煞强如请扁鹊卢医。〔夫人云〕我如今着人请王生去。〔正旦唱〕把似请他时便许做东床婿。到如今悔后应迟。〔夫人云〕王生去了。再无音信寄来。〔正旦唱〕他不寄个报喜的信息缘何意。有两件事我先知。
　　【斗鹌鹑】他得了官别就新婚。剥落呵羞归故里。〔夫人云〕孩儿休过虑。且将息自己。〔正旦唱〕眼见的千死千休。折倒的半人半鬼。为甚这思竭损的枯肠不害饥。苦恹恹一肚皮。〔夫人云〕孩儿吃些汤粥。〔正旦云〕母亲。〔唱〕若肯成就了燕尔新婚。强如吃龙肝凤髓。
　　〔云〕我这一会昏沉上来。只待睡些儿哩。〔夫人云〕梅香。休要炒闹。等他歇息。我且回去咱。〔夫人同梅香下〕〔正旦睡科〕〔正末上见旦科云〕小姐。我来看你哩。〔正旦云〕王生。你在那里来。〔正末云〕小姐。我得了官也。〔正旦唱〕
　　【上小楼】则道你辜恩负德。你原来得官及第。你直叩丹墀。夺得朝章。换却白衣。觑面仪。比向日。相别之际。更有三千丈五陵豪气。
　　〔正末云〕小姐我去也。〔下〕〔正旦醒科云〕分明见王生。说得了官也。醒来却是南柯一梦。〔唱〕
　　【幺篇】空疑惑了大一会。恰分明这搭里。俺淘写相思。叙问寒温。诉说真实。他紧摘离。我猛跳起。早难寻难觅。只见这冷清清半竿残日。
　　〔梅香上云〕姐姐为何大惊小怪的。〔正旦云〕我恰纔梦见王生。说他得了官也。〔唱〕
　　【十二月】元来是一枕南柯梦里。和二三子文翰相知。他访四科习五常典礼。通六艺有七步才识。凭八韵赋纵横大笔。九天上得遂风雷。
　　【尧民歌】想十年身到凤凰池。和九卿相八元辅劝金杯。则他那七言诗六合里少人及。端的个五福全四气备占伦魁。震三月春雷。双亲行先报喜。都为这一纸登科记。
　　〔净上云〕自家张千的便是。奉俺王相公言语。差来衡州下家书。寻问张公弼宅子。人说这里就是。〔做见梅香科云〕姐姐。唱喏哩。〔梅香云〕兀那厮。你是甚么人。〔净云〕这里敢是张相公宅子么。〔梅香云〕则这里就是。你问怎的。〔净云〕我是京师来的。俺王相公得了官也。着我寄书来与家里夫人知道。〔梅香云〕你则在这里。我和小姐说去。〔见正旦科云〕姐姐。王秀才得了官也。着人寄家书来。见在门首哩。〔正旦云〕着他过来。〔梅香见净云〕兀那寄书的。过去见小姐。〔净见正旦惊科背云〕一个好夫人也。与我家妳妳生的一般儿。〔回云〕我是京师王相公差我寄书来与夫人。〔正旦云〕梅香。将书来我看。〔梅香云〕兀那汉子将书来。〔净递书科〕〔正旦念书科云〕寓都下小壻王文举。拜上岳母座前。自到阙下。一举状元及第。待授官之后。文举同小姐一时回家。万望尊慈垂照。不宣。他原来有了夫人也。兀的不气杀我也。〔气倒科〕〔梅香救科云〕姐姐苏醒者。〔正旦醒科〕〔梅香云〕都是这寄书的。〔做打净科〕〔正旦云〕王生。则被你痛杀我也。〔唱〕
　　【哨徧】将往事从头思忆。百年情只落得一口长吁气。为甚么把婚聘礼不曾题。恐少年堕落了春闱。想当日在竹边书舍。柳外离亭。有多少徘徊意。争奈匆匆去急。再不见音容潇洒。空留下这词翰清奇。把巫山错认做望夫石。将小简帖联做断肠集。恰微雨初阴。早皓月穿窗。使行云易飞。
　　【耍孩儿】俺娘把氷绡剪破鸳鸯只。不忍别远送出阳关数里。此时无计住雕鞍。奈离愁与心事相随。愁萦徧垂杨古驿丝千缕。泪添满落日长亭酒一杯。从此去孤辰限凄凉日。忆乡关愁云阻隔。着床枕鬼病禁持。
　　【四煞】都做了一春鱼雁无消息。不甫能一纸音书盼得。我则道春心满纸墨淋漓。原来比休书多了个封皮。气的我痛如泪血流难尽。争些魂逐东风吹不回。秀才每心肠黑。一个个贪儿乍富。一个个饱病难医。
　　【三煞】这秀才则好谒僧堂三顿斋。则好拨寒垆一夜灰。则好教偷灯光凿透邻家壁。则好教一场雨渰了中庭麦。则好教半夜雷轰了荐福碑。不是我闲淘气。便死呵死而无怨。待悔呵悔之何及。
　　【二煞】倩女呵病缠身则愿的天可怜。梅香呵我心事则除是你尽知。望他来表白我真诚意。半年甘分躭疾病。镇日无心扫黛眉。不甫能捱得到今日。头直上打一轮皁盖。马头前列两行朱衣。
　　【尾煞】并不闻琴边续断弦。倒做了山间滚磨旗。刬地接丝鞭别娶了新妻室。这是我弃死忘生落来的。〔梅香扶正旦下〕
　　〔净云〕都是俺爷不是了。你娶了老婆便罢。又着我寄纸书来做什么。我则道是平安家信。原来是一封休书。把那小姐气死了。梅香又打了我一顿。想将起来。都是俺爷不是了。〔诗云〕想他做事没来由。寄的书来惹下愁。若还差我再寄信。只做乌龟缩了头。〔下〕
　　〔音释〕
　　食绳知切　日人智切　■〈目面〉音面　得当美切　沌音遁　实绳知切　籍精妻切　痾何哥切　逼音彼　肓音荒　及更移切　髓桑嘴切　德当美切　觅忙闭切　识伤以切　笔邦每切　忆银计切　急巾以切　石绳知切　集精妻切　只张耻切　息丧挤切　黑亨美切　壁音彼　轰音烘　行霞浪切　室伤以切
　　第四折
　　〔正末上云〕欢来不似今朝。喜来那逢今日。小官王文举自从与夫人到于京师。可早三年光景也。谢圣恩可怜。除小官衡州府判。着小官衣锦还乡。左右。收拾行装。辆起细车儿。小官同夫人往衡州赴任去。则今日好日辰。便索长行也。〔魂旦上云〕相公。我和你两口儿衣锦还乡。谁想有今日也呵。〔唱〕
　　【黄锺醉花阴】行李萧萧倦修整。甘岁月淹留帝京。只听的花外杜鹃声。催起归程。将往事从头省。我心坎上犹自不惺惺。做了场弃业抛家恶梦境。
　　【喜迁莺】据才郎心性。莫不是向天公买拨来的聪明。那更。内才外才相称。一见了不由人不动情。忒志诚。兀的不倾了人性命。引了人魂灵。
　　〔正末云〕小姐。兜住马慢慢的行将去。〔魂旦唱〕
　　【出队子】骑一匹龙驹畅好口硬。恰便似驮张纸不恁般轻。腾腾腾收不住玉勒常是虚惊。火火火坐不稳雕鞍刬地眼生。撒撒撒挽不定丝缰则待撺行。
　　【刮地风】行了些这没撒和的长途有十数程。越恁的骨瘦蹄轻。暮春天景物撩人兴。更见景留情。怪的是满路花生。一攒攒绿杨红杏。一双双紫燕黄莺。一对蜂。一对蝶。各相比并。想天公知他是怎生。不肯教恶了人情。
　　【四门子】中间里列一道红芳径。教俺美夫妻并马儿行。咱如今富贵还乡井。方信道耀门闾昼锦荣。若见俺娘。那一会惊。刚道来的话儿不中听。是这等门厮当。户厮撑。怎教咱做妹妹哥哥答应。
　　【古水仙子】全不想这姻亲是旧盟。则待教祆庙火刮刮匝匝烈焰生。将水面上鸳鸯忒楞楞腾分开交颈。疎刺刺沙鞴雕鞍撒了锁鞓。厮琅琅汤偷香处喝号提铃。支楞楞争弦断了不续碧玉筝。吉丁丁珰精砖上摔破菱花镜。扑通通冬井底坠银缾。
　　〔正末云〕早来到家中也。小姐。我先过去。〔做见跪云〕母亲。望饶恕你孩儿罪犯则个。〔夫人云〕你有何罪。〔正末云〕小生不合私带小姐上京。不曾告知。〔夫人云〕小姐现今染病在床。何曾出门。你说小姐在那里。〔魂旦见科〕〔夫人云〕这必是鬼魅。〔魂旦唱〕
　　【古寨儿令】可怜我伶仃。也那伶仃。阁不住两泪盈盈。手拍着胸脯自招承。自感叹。自伤情。自懊悔。自由性。
　　【古神仗儿】俺娘他毒害的有名。全无那子母面情。则被他将一个痴小寃家。送的来离乡背井。每日价烦烦恼恼。孤孤另另。少不得厌煎成病。断送了。泼残生。
　　〔正末云〕小鬼头。你是何处妖精。从实说来。若不实说。一剑挥之两段。〔做拔剑砍科魂旦惊科云〕可怎了也。〔唱〕
　　【幺篇】没揣的一声狠似雷霆。猛可里諕一惊丢了魂灵。这的是俺娘的弊病。要打灭丑声。佯做个寱挣。妖精也甚精。男儿也看我这旧恩情。你且放我去与夫人亲折证。
　　〔夫人云〕王秀才且留人。他道不是妖精。着他到房中。看那个是伏侍他的梅香。〔梅香扶正旦昏睡科〕〔魂旦见科唱〕
　　【挂金索】蓦入门庭。则教我立不稳行不正。望见首饰妆奁。志不宁心不定。见几个年少丫鬟。口不住手不停。拥着个半死佳人。唤不醒呼不应。
　　【尾声】猛地回身来合倂。床儿畔一盏孤灯。兀良早则照不见伴人清瘦影。〔魂旦附正旦体科下〕
　　〔梅香做叫科云〕小姐。小姐。王姐夫来了也。〔正旦醒科云〕王郎在那里。〔正末云〕小姐在那里。〔梅香云〕恰纔那个小姐。附在小姐身上。就苏醒了也。〔旦末相见科〕〔正末云〕小生得官后。着张千曾寄书来。〔正旦唱〕
　　【侧砖儿】哎你个辜恩负德王学士。今日也有称心时。不甫能盼得音书至。倒揣与我个闷弓儿。
　　【竹枝歌】打听为官折了桂枝。别取了新婚甚意思。着妹妹目下恨难支。把哥哥闲传示。则问这小妮子。被我都■〈扌虽〉■〈扌虽〉的。扯做纸条儿。
　　〔正未云〕小姐分明在京随我三年。今日如何合为一体。〔正旦唱〕
　　【水仙子】想当日暂停征棹饮离尊。生恐怕千里关山劳梦频。没揣的灵犀一点潜相引。便一似生个身外身。一般般两个佳人。那一个跟他取应。这一个淹煎病损。母亲。则这是倩女离魂。
　　〔夫人云〕天下有如此异事。今日是吉日良辰。与你两口儿成其亲事。小姐。就受五花官诰做了夫人县君也。一面杀羊造酒。做个大大庆喜的筵席。〔诗云〕凤阙诏催征举子。阳关曲惨送行人。调素琴王生写恨。迷青琐倩女离魂。
　　〔音释〕
　　境音景　荣余平切　应平声　徯音奚　祆音轩　楞卢登切　鞴音备　鞓音汀　摔音洒　魅音妹　寱音异　蓦音陌　奁音廉　■〈扌虽〉音痴
　　题目　调素琴王生写恨　
　　正名　迷青琐倩女离魂
　　迷青琐倩女离魂杂剧终

《元曲选》　醉思乡王粲登楼杂剧　（明）臧晋叔 编
　　醉思乡王粲登楼杂剧　　（元）郑德辉 撰
　　●醉思乡王粲登楼杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　假托名蔡邕荐士　正名　醉思乡王粲登楼 
　　楔子
　　〔老旦扮卜儿上〕〔诗云〕急急光阴似水流。等闲白了少年头。月过十五光明少。人到中年万事休。老身姓李。夫主姓王。曾为太常博士之职。不幸病卒于官。先夫在日。止生一个孩儿。名唤王粲。学成满腹文章。只是胸襟骄傲。不肯曲脊于人。有他叔父蔡邕丞相。数次将书来取。此子不肯前去。今日好日辰。我唤他出来。上京求的一官半职。光耀门闾。有何不可。王粲那里。〔正末扮王仲宣上云〕小生姓王名粲。字仲宣。高平玉井人也。先父曾为太常博士。病卒于官。止存老母在堂。小生正在攻书。忽听母亲呼唤。不知有甚事。须索走一遭去。呀。母亲拜揖。母亲唤你孩儿那壁厢使用。〔卜儿云〕孩儿。有你叔父蔡邕丞相。数次将书取你。今日好日辰。你上京去。求的一官半职。光耀门闾。有何不可。〔正末云〕母亲。你孩儿去不的。〔卜儿云〕你因甚去不的。〔正末云〕孔子有云。父母在不远游。游必有方。所以为人子者。出不易方。复不过时。乃是个孝道。孩儿为此去不的。〔卜儿云〕孩儿放心前去。家中事务。我自支持。〔正末云〕既是母亲尊命。孩儿怎敢有违。今日便索长行也。〔卜儿云〕孩儿。你去则去。只虑一件。〔正末云〕母亲虑的是那一件。〔卜儿云〕虑的是豚犬东行百步忧。〔正末唱〕
　　【中吕赏花时】母亲道豚犬东行百步忧。〔卜儿云〕孩儿。你趁着这鹏鹗西风万里秋。〔正末唱〕趁着这鹏鹗西风万里秋。非拙计岂狂游。凭着我高才和这大手。〔卜儿云〕孩儿疾去早来。〔正末云〕母亲。恁孩儿常存今日志。必有称心时。〔唱〕稳情取谈笑觅封侯。〔下〕
　　〔卜儿云〕孩儿去了也。我俺上这门儿。正是眼望旌捷旗。耳听好消息。〔下〕
　　〔音释〕
　　鹗音傲　觅音密
　　第一折
　　〔丑扮店小二上〕〔诗云〕酒店门前三尺布人来人往图主顾。好酒做了一百缸。倒有九十九缸似滴醋。自家店小二是也。有那南来北往。经商客旅。做买做卖的人。都在我这店中安下。一个月前有个王粲。在我店肆中居住。房宿饭钱。都少了我的。我便罢了。大主人家埋怨我。我如今叫他出来。算算帐。讨还我这房宿饭钱。王先生出来。〔正末云〕小生王粲。自离了母亲。来到京师。有叔父蔡邕丞相。个月期程。不蒙放参。小生在这店肆中安下。少了他许多房宿饭钱。小二哥呼唤。多分为此。小二哥做甚么。大呼小叫的。〔小二云〕王先生。你少下我许多房宿饭钱不还我。我便罢了。大主人家埋怨我。你几时还我这钱。〔正末云〕兀那店小二。我见了我蔡邕叔父呵。稀罕还你这几贯钱。〔小二云〕你今日也说你叔父。明日也说你叔父。你这钱几时还我。〔正末云〕你休小觑我。〔唱〕
　　【仙吕点绛唇】早是我家业凋残。少年可惯。我被人轻慢。似翻覆波澜。贫贱非吾患。
　　〔小二云〕王先生。你既是读书人。何不寻几个相识朋辈。〔正末唱〕
　　【混江龙】我与人秋毫无犯。〔小二云〕则为你气高志大。见是如此。〔正末唱〕则为气昂昂误得我这鬓斑斑。久居在箪瓢陋巷。风雪柴关。穷不穷甑有蛛丝尘网乱。〔小二云〕看了你这嘴脸。火也没一些爖的。〔正末唱〕窘不窘炉无烟火酒瓶干。刬的在天涯流落。海角飘零。中年已过。百事无成。捱不出伤官破祖穷愁限。多只在闾阎之下。眉睫之间。
　　〔小二云〕王先生。我看你身上有些儿单寒么。〔正末唱〕
　　【油葫芦】小二哥你休笑书生胆气寒。赤紧的看承的我如等闲。则俺这敝裘常怯晓霜残。端的可便有人把我做儿曹看。堪恨那无端一郡苍生眼。〔小二云〕看你这模样。也没些志气胆量。〔正末唱〕我量宽如东大海。志高如西华山。则为我五行差没乱的难迭办。几能勾青琐点朝班。
　　【天下乐】因此上时复挑灯把剑弹。有那等酸也波寒。可着我怎挂眼。只待要论黄数黑在笔砚间。〔小二云〕你既是读书之人。何不训几个蒙童。讨些钱钞还我。可不好。〔正末唱〕你着我教蒙童数子顽。〔带云〕据王粲的心呵。〔唱〕我则待辅皇朝万姓安。哎。你可便枉将人做一例看。
　　〔小二云〕巧言不如直道。买马须索杂料。闲话休说。好歹要房宿饭钱还我。〔正末云〕小生没甚么还你。小二哥。我将这口剑当与你。待我见了叔父。便来取讨。〔小二云〕也罢。我收了这剑。有钱时便赎与你。〔诗云〕饶君总使浑身口。手里无钱说也空。〔下〕〔外扮蔡邕引祗从上〕〔诗云〕龙楼凤阁九重城。新筑沙堤宰相行。我贵我荣君莫羡。十年前是一书生。老夫姓蔡名邕。字伯喈。陈留郡人氏。自中甲第以来。累蒙擢用。谢圣人可怜。官拜左丞相之职。有一故人。乃是太常博士王默。曾指腹为亲。若生二女。同攀绣床。若生二子。同舍攻书。若生子女。结为夫妇。不想老夫所生一女。小字桂花。王默所生一子。唤名王粲。因为居官。彼此天涯。不得相聚。后来连王默也亡过了。一向躭阁。这亲事不曾成得。闻知王粲学成满腹文章。只是矜骄傲慢。不肯曲脊于人。老夫数次将书调取来京。个月期程。不容放参。可是为何。则是涵养他那鋭气。今日早朝下来。已与曹子建学士说知向上之事。这早晚敢待来也。左右门首觑者。学士来时。报复我知道。〔冲末扮曹子建引祗从上〕〔诗云〕满腹文章七步才。绮罗衫袖拂香埃。今生坐享来生福。都是诗书换得来。小官姓曹名植。字子建。祖居谯郡沛县人也。谢圣人可怜。官拜翰林院学士之职。今日早朝。蔡邕老丞相说令壻王粲。虽有出众文才。只是胸襟太傲。须要涵养他那鋭气。好就功名。如今老丞相暗将白金两锭。春衣一套。骏马一疋。荐书一封。投托荆王刘表。封皮上写着某家的名字。赍发他起身。等待后来荣显之时。着小官做个大大的证见。说话中间。可早来到丞相府了。左右报复去。道有子建学士。在于门首。〔报见科〕〔蔡相云〕学士来了也。学士。今早朝中所言王粲之事。可是这等做的么。〔曹学士云〕老丞相高见。正该如此。但小官虚做人情。不无惶愧。〔正末上云〕这是丞相府门首。左右报复去。道有高平王粲。特来拜见。〔做报科云〕有高平王粲。特来拜见。〔蔡相云〕你看他乘甚么鞍马。〔祗候云〕脂油点灯。〔蔡相云〕这怎么说。〔祗候云〕布捻。〔正末云〕说话的是我叔父我是侄儿。那里有叔叔接侄儿不成。我自过去。〔见科云〕叔父请坐。多年不见。受您孩儿两拜。〔蔡相云〕住者。左右将过那锦心拜褥来。〔正末云〕叔父要他何用。〔蔡相云〕拜下去。只怕污了你那锦绣衣服。〔正末云〕有甚么好衣服。〔蔡相云〕王粲。母亲安康么。〔正末云〕母亲托赖无恙。〔蔡相云〕有你这等峥嵘发达的孩儿。我那贤嫂有甚不安康处。翰林院学士在此。把体面相见。〔正末做见曹学士科〕〔曹学士云〕久闻贤士大名。如轰雷贯耳。今得拨云雾见青天。实乃曹植万幸。〔正末云〕学士恕小生一面。〔蔡相云〕说此人矜骄傲慢。果然。学士在此。下不得一拜。学士勿罪。可不道锦堂客至三杯酒。茅舍人来一盏茶。我偌大个相府。王粲远远而来。岂无一锺酒管待。令人将酒过来。〔递酒科〕〔蔡相云〕这杯酒当与王粲拂尘。王粲近前接酒。〔正末云〕将来。〔蔡相云〕住者。这酒未到你哩。老夫年迈了。也有失礼体。放着翰林学士在此。那里有王粲先接酒之理。学士满饮此杯。〔曹学士接酒云〕贤士先饮此杯。〔正末云〕学士请。〔曹学士云〕贤士勿罪。〔饮科〕〔蔡相云〕这杯酒可到王粲。王粲接酒。〔正末云〕将来。〔蔡相云〕住者。未到你哩。学士一只脚儿两只脚儿来饮个双杯。〔曹饮科〕〔蔡相云〕这杯酒可到王粲。王粲接酒。〔正末云〕将来。〔蔡相云〕住者。未到你哩。学士饮个三杯和万事。〔曹饮科〕〔正末云〕叔父。王粲不曾自来。你将书呈三番两次调发小生到此。萧条旅馆。个月期程。不蒙放参。今日见了小生。对着学士。将一杯酒似与不与。轻慢小生。是何相待。〔蔡相云〕王粲。你发酒风哩。〔正末云〕我吃你甚酒来。〔蔡相云〕王粲。你在我跟前。你来我去。你听着。〔词云〕你看我精神颜色捧瑶觞。你那里有和气春风满画堂。你这等人不明白冻饿在颜回巷。你看为官的列金钗十二行。你尽今生飘飘荡荡。便来世也则急急忙忙。你那里有江湖心量。衠一片虀盐肚肠。令人抬过了酒。非干我与而不与。其实你饮不的我这玉液琼浆。〔正末云〕叔父。我王粲异日为官。必不在你之下。〔诗云〕男儿自有冲天志。不信书生一世贫。〔唱〕
　　【那咤令】我怎肯空隐在严子陵钓滩。我怎肯甘老在班定远玉关。〔带云〕大丈夫仗鸿鹄之志。据英杰之才。〔唱〕我则待大走上韩元帅将坛。我虽贫呵乐有余。便贱呵非无惮。可难道脱不的二字饥寒。
　　【鹊踏枝】赤紧的世途难。主人悭。那里也握发周公。下榻陈蕃。这世里冻饿死闲居的范丹。哎天呵兀的不忧愁杀高卧袁安。
　　〔云〕叔父。不止小生受窘。先辈古人也多有受窘的。〔蔡相云〕王粲。与你比喻。你那积雪成阜。怎熬俺有力之松。磨墨成池。怎染俺无瑕之玉。明珠遭杂。岂列雕盘。素丝蒙垢。难成美锦。小见人万种机谋。总落的俺高人一笑。先辈那几个古人受窘。你试说一遍听咱。〔正末唱〕
　　【寄生草】伊尹曾埋没在耕锄内。傅说也劬劳在版筑间。有宁戚空嗟白石烂。有太公垂钓磻溪岸。有灵辄谁济桑间饭。哀哉堪恨您小人儒。呜呼不识俺男儿汉。
　　〔蔡相云〕王粲。你来做甚。〔正末唱〕
　　【六幺序】我投奔你为东道。〔蔡相云〕我可也做不的东道。〔正末唱〕倚仗你似泰山。〔蔡相云〕我可也做不的那泰山。〔正末唱〕刬的似惊弓鸟叶冷枝寒。好教我镜里羞看。剑匣空弹。前程事非易非难。想蛰龙奋起非为晚。赤紧的待春雷震动天关。有一日梦飞熊得志扶炎汉。纔结果桑枢瓮牖。平步上玉砌雕栏。
　　【幺篇】要见天颜。列在鹓班。书吓南蛮。威镇诸藩。整顿江山。外镇边关。内剪奸顽。有一日金带罗襕。乌靴象简。那其间难道不着眼相看。如今个旅邸身闲。尘土衣单。躭着饥寒。偏没循环。只落得不平气都付与临风叹。恨塞满天地之间。想漫漫长夜何时旦。几能勾斩蛟北海。射虎南山。
　　〔云〕这等人只好不辞而回罢。〔出科祗候报云〕报老爷得知。王粲不辞而去了。〔蔡相云〕学士。王粲不辞而归。都在学士身上。〔曹学士出要住科云〕贤士。适间勿罪。〔正末云〕学士。这不是小生自来投托。是丞相数次将书调发小生来到京师。旅馆安身。个月期程。不蒙放参。今日对着学士。将一杯酒似与不与。轻慢小生。是何礼也。〔曹学士云〕贤士。此一去何往。〔正末云〕自古道士屈于不知己。而伸于知己。今世无知者。小生在此何益。不如回家去罢。〔唱〕
　　【金盏儿】虽然道屈不知己不愁烦。不知伸于知己恰是甚时间。只落得一天怨气心中攒。空教我趋前退后两三番。又不是绝粮陈蔡地。又不是饿死首阳山。只不如挂冠归去好。也免得叉手告人难。
　　〔曹学士云〕贤士差矣。却不道学成文武艺。货与帝王家。又道是十年窗下无人问。一举成名天下知。凭着贤士腹有才。神有剑。口能吟。眼识字。取富贵如反掌相似。何不进取功名。可怎生便回家去也。〔正末云〕争奈小生家寒。无有盘费。〔曹学士云〕却不道宝剑赠烈士。红粉赠佳人。小官有白金两锭。青衣一套。骏马一疋。荐书一封。送贤士去投托荆王刘表。刘表见了小官的书呈。必然重用。贤士若得官呵。则休忘了曹植者。〔正末云〕多谢学士。小生骤面相会。倒赍发我金帛鞍马荐书。异日若得峥嵘。此恩必当重报。〔唱〕
　　【赚煞】我持翰墨谒荆王。展羽翼腾霄汉。梦先到襄阳岘山。楚天阔争如蜀道难。我得了这白金骏马雕鞍。则愿的在途间人马平安。稳情取峥嵘见您的眼。〔曹学士云〕贤士。常言道人恶礼不恶。还辞一辞老丞相。〔正末云〕看学士分上。我辞他一辞。叔父。承管待了也。〔蔡相云〕王粲。你去了罢。又回来做甚么。〔正末云〕我吃你甚么来。〔唱〕我略别你个放鱼的子产。〔蔡相云〕放鱼的子产。■〈月桑〉磕老夫不识贤哩。〔正末唱〕你休笑我屠龙的王粲。〔云〕虽是今日之贫。安知无他日之贵。有一日官高极品。位列三公。食前方丈。禄享千锺。武夫前拥。锦衣后随。学士恕罪了。〔曹学士云〕贤士。稳登前路。〔正末唱〕你看我锦衣含笑入长安。〔下〕
　　〔蔡相云〕王粲去了也。学士。此人莫不有些怪老夫么。〔曹学士云〕时下便有些怪。到后来谢也谢不及哩。〔蔡相诗云〕从来贤智莫先人。小子如何妄自尊。〔曹学士诗云〕今日虽然遭折挫。异时当得报深恩。〔并下〕
　　〔音释〕
　　箪音丹　甑晶去声　爖音陇　睫音捷　鋭音芮　轰音烘　衠音谆　液音邑　悭溪闲切　握音约　劬音渠　石绳知切　蛰音哲　岘音现　■〈月桑〉桑上声　磕音可
　　第二折
　　〔外扮荆王引卒子上〕〔诗云〕高祖龙飞四百年。如今兵甲渐纷然。区区借得荆襄地。撑住西南半壁天。某姓刘名表。字景升。本刘之宗亲。汉之苗裔。因见天下多事。兵戈竞起。某策马驰入仪城。取了南郡。皆蒯良之力也。如今南据江陵。北控樊邓。西占长沙。东距桂阳。地方千里。带甲军卒四十余万。爱民养济。怜恤军士。少壮者勤于农桑。斑白者不负戴于道路。于是一境之内。军民稍安。某有二子。长曰刘琦。次曰刘琮。有两员上将。操练水兵三万。乃是蒯越蔡瑁。巡绰边境去了。善文者蒯良杜奎。善武者蒯越蔡瑁。为其羽翼。复何忧哉。小校辕门觑者。二将来时。报复我知道。〔卒子云〕理会的。〔正末上云〕小生王粲。被蔡邕耻辱了一场。多亏子建学士赍发我白金鞍马。小生好命薄也。不想中途得了一场病症。金银鞍马衣服都盘费尽了。这几日方纔稍可。将着这封书。见荆王走一遭去。王粲也。人人都有那功名二字。惟有我的功名好难遇也呵。〔唱〕
　　【正宫端正好】则有分鞭羸马。催行色。拂西风满面尘埃。想昨朝风送烟波侧。今日个落日在青山外。
　　【滚绣球】我比那买官的省些玉帛。求仕的费些草鞋。赤紧的好难寻紫袍金带。〔云〕今日见荆王呵。〔唱〕便是我苦尽甘来。他听得我扣宅。他将那书拆开。多应是把我来降阶接待。岂不闻有朋自远方来。〔带云〕那荆王若问我兵法呵。〔唱〕你看坐间略展安邦策。便索高筑黄金拜将台。不索疑猜。
　　〔云〕说话中间。可早来到门首也。左右报复去。道有高平王粲。持曹子建学士书呈。特来拜见。〔卒子云〕将书来。我与你报去。喏。报的大王得知。今有高平王粲。持曹子建学士书呈。特来拜见。〔荆王云〕将书来我看。翰林学士曹植拜书。我拆开这书看。蔡邕拜上麾下。元来封皮上是曹子建之名。书内是蔡邕丞相举荐。书中意我尽知了也。久闻此人。是一代文章之士。道中门相请。〔请见科〕〔荆王云〕久闻贤士大名。今至俺荆襄之地。如甘霖润其旱苗。似清风解其酷暑。何幸何幸。〔正末云〕小生闻知大王豁达大度。纳谏如流。因此不远千里。持子建学士书。特来拜见。〔荆王云〕动问贤士。何不在帝都阙下。求取功名。如何远涉江湖。徒步至此。俺这荆襄土薄民稀。兵微将寡。只怕展不得仲宣之志。如之奈何。〔正末云〕大王。〔唱〕
　　【倘秀才】如今那有钱人没名的平登省台。那无钱人有名的终淹草莱。〔荆王云〕据贤士如何。〔正末唱〕如今他可也不论文章只论财。〔荆王云〕贤士可曾投托人么〔正末唱〕赤紧的难寻东道主。〔荆王云〕向在何处。〔正末唱〕久困在书斋。非王粲巧言令色。
　　〔荆王云〕贤士。自古道。〔诗云〕寒窗书剑十年苦。指望蟾宫折桂枝。韩侯不是萧何荐。岂有登坛拜将时。曾有人言。谓贤士胸次骄傲。以至如此。〔正末唱〕
　　【滚绣球】非是我王仲宣胸次高。赤紧的晏平仲他那度量窄。〔云〕小生远远而来。他道老兄几时到。我回言恰纔到此。他道休往别处去。来俺家里住。〔唱〕我和他初相见厮亲厮爱。〔云〕他问道老兄此一来。有何贵干。我回言道特来投托。求些盘费。他听得道罢。〔唱〕早諕得他不抬头口倦难开。〔云〕那人推托不过。则索应付。〔唱〕至少呵等到有十朝将半月。多呵赍发银一两钱二百。那一场赍发的心大惊小怪。〔云〕大王。久以后不得第便罢。若得第时。一时间顾盼不到。他便道黑头虫儿不中救。俺也曾赍发你来。〔唱〕怎禁他对人前朗朗的花白。如今那友人门下难投托。因此上安乐窝中且避乖。倒大来悠哉。
　　〔荆王云〕贤士既有大才。当不次任用。到来日会众将。聚三军。拜贤士统领荆襄九郡兵马大元帅。〔诗云〕可惜淮阴侯。曾来撇钓钩。不消三举荐。指日便封侯。小校。铸下元帅印者。〔正末云〕小生半生流落。一介寒儒。安敢遽然望此。〔唱〕
　　【呆骨朵】若论掌荆襄帅府威风大。我是白衣人怎敢望日转千阶。我又不曾驱六甲风雷。又不曾辨三光气色。又不曾写就论天表。又不曾草下甚么平蛮策。〔荆王云〕贤士乃簪缨世胄。堪为元戎帅首也。〔正末唱〕我虽是个簪缨门下人。怎做的斗牛星畔客。
　　〔荆王云〕贤士知天文。晓地理。观气色。辨风云。何所不通。何所不晓。有大才受大任。固其宜也。〔正末唱〕
　　【倘秀才】止不过曲志在蓬窗下守着霜毫的这砚台。我又不曾进履在圯桥下收的甚兵书战策。如今那有志的屠龙去南海。古今无贤士。前后少英才。非王粲疎狂性格。
　　〔荆王云〕贤士请坐。某有二将乃蒯越蔡瑁。能调水兵三万。巡绰边境去了。小校辕门外觑者。二将来时。报复我知道。〔卒子应科〕〔二净扮蒯越蔡瑁上云〕自家蒯越的便是。这位是蔡瑁。我和他巡绰边境回还。小校通报去。蒯越蔡瑁下马。〔卒子报科云〕喏。报大王得知。蒯越蔡瑁见在门首。〔荆王云〕说出去。宾客在此。把体面相见。〔卒子云〕二位。大王说宾客在此。教你把体面相见。〔蒯蔡云〕我知道。〔见科云〕大王。边境无事。〔荆王云〕蒯越蔡瑁。你见此人高平玉井人氏。姓王名粲。字仲宣。天下文章之士。我欲用此人。你可把体面相见。〔蒯蔡云〕知道。那壁莫非仲宣否。〔卒子云〕怎么是仲宣否。〔蒯越云〕你不知道。不字底下着个口字个否字。他见了我老蒯。教他不开口。〔蒯蔡见末云〕久闻贤士大名。如雷贯腿。〔卒子云〕怎么是如雷贯腿。〔蒯越云〕我盘盘他的跟脚。把文溜他一溜。贤士。你知道礼之用和为贵。先王之道打折腿。我这里有一拜。不劳还礼。〔拜科〕〔卒子云〕不曾还礼。你再拜起。〔蒯蔡云〕你可晓得那鹤非染而自白。鸦非染而自黑。既读孔圣之书。必达周公之礼。我二人有一拜。〔拜科〕〔蒯越云〕王粲好是无礼。拜着他全然不应。气出我四句来了。〔诗云〕王粲生的硬。拜着全不应。定睛打一看。腰里有梃棍。〔蔡瑁云〕我也有四句。王粲生的歹。拜着全不睬。这世做了人。那世变螃蟹。〔蒯越云〕大王。王粲好是无礼。俺二人拜他。全然不动。倘有人见。可不先失了你的门风。大王问他孙武子兵书十三篇。他习那一家。〔荆王云〕靠后。人说此人矜骄傲慢。果然话不虚传。某两员上将拜着他。昂然不理。贤士。我问你。孙武子兵书十三篇。不知贤士习那一家。〔正末云〕六韬三略。淹贯胸中。唯吾所用。何但孙武子十三篇而已哉。〔荆王云〕论韬略如何。〔正末云〕论韬略呵。〔唱〕
　　【滚绣球】我不让姜子牙兴周的显战功。〔荆王云〕你谋策如何。〔正末云〕论谋策呵。〔唱〕我不让张子房佐汉的有计划。〔荆王云〕你扎寨如何。〔正末云〕论扎寨呵。〔唱〕我不让周亚夫屯细柳安营扎寨。〔荆王云〕你点将如何。〔正末云〕论点将呵。〔唱〕我不让马服君仗霜锋点将登台。〔荆王云〕你胆气如何。〔正末云〕论胆气呵。〔唱〕我不让蔺相如渑池会那气概。〔荆王云〕你才干如何。〔正末云〕论才干呵。〔唱〕我不让管夷吾霸诸侯那手策。〔荆王云〕你行兵如何。〔正末云〕论行兵呵。〔唱〕我不让霍嫖姚领雄兵横行边塞。〔荆王云〕你操练如何。〔正末云〕论操练呵。〔唱〕我不让孙武子用兵法演习裙钗。〔荆王云〕你智量如何。〔正末云〕论智量呵。〔唱〕我不让齐孙膑捉庞涓则去马陵道上施埋伏。〔荆王云〕你决战如何。〔正末云〕论决战呵。〔唱〕我不让韩元帅困霸王在九里山前大会垓。胸卷江淮。
　　〔做睡科〕〔荆王云〕好兵法。将酒来庆兵法。贤士满饮此杯。呀。纔和俺攀话。又早睡着了也。便好道德胜才为君子。才胜德为小人。俺未曾重用。先失左右之门风。正是那才有余而德不足。等此人睡觉来问我。只说我更衣去了。〔诗云〕德胜才高不可当。才过德小必疎狂。纵然胸次罗星斗。岂是人间真栋梁。〔下〕〔蒯越云〕点汤。〔正末醒科云〕大王安在。〔蒯越云〕点汤。〔正末云〕点汤。呼遣客。某只索回去。〔蒯越云〕点汤。〔正末云〕我出的这府门。〔蒯越云〕点汤。〔正末云〕我来到这长街上。〔蒯越云〕点汤。〔正末云〕我来到这酒肆中。〔蒯越云〕点汤。〔正末云〕我来到这里。你还叫点汤。〔蒯越诗云〕非我闭贤门。因他傲慢人。〔蔡瑁诗云〕点汤呼遣客。依旧受孤贫。〔并下〕〔正末叹科〕罢罢罢。〔唱〕
　　【煞尾】他年不作文章伯。异日须为将相材。待与不待总无碍。时与不时且宁耐。说地谈天口若开。伏虎降龙志不改。稳情取兴刘大元帅。试看雄师拥麾盖。恨汝等将咱厮禁害。〔带云〕我若得志呵。〔唱〕把你掳掠中军帐门外。似这等跋扈襄阳吃剑才。〔带云〕将二贼擒至马前斩首报来。〔唱〕那其间纔识俺长安少年客。〔下〕
　　〔音释〕
　　裔音异　琦音奇　琮音丛　羸音雷　侧斋上声　帛巴埋切　宅池斋切　色筛上声　窄斋上声　百音摆　白巴埋切　策钗上声　客音楷　格皆上声　画胡乖切　渑音绳　嫖音飘　伯音摆
　　第三折
　　〔副末扮许达引从人上〕〔诗云〕壮气如虹贯碧空。尘埃何苦困英雄。假饶不得风雷信。千古无人识卧龙。小生姓许名达。字安道。乃荆州饶阳人也。先父许士谦。曾为国子监助教。年仅六十。病卒于官。止存老母在堂。训诲小生。颇通诗礼。不想老母亡化。小生学业因此荒废。有负先人遗教。至今愧之。小生赖祖宗荫下。就此城市中建一座楼。名曰溪山风月楼。左有鹿门山。右有金沙泉。前对清风霁岭。后靠明月云峯。端的是玩之不足。观之有余。但凡四方官宦。到此无可玩赏。便登此楼饮酒。中间常与小生论文。有等文学秀士。未经发迹。小生置酒相待。临行又赠路费而归。人。见小生有此度量。皆呼小生为东道主。近日有一人。乃高平人氏。姓王名粲。字仲宣。此人是一代文章之士。持子建学士书呈。投托荆王刘表。刘表不能任用。后刘表辞世。此人淹留在此。小生深念同道。常与他会饮此楼。只一件。此人不醉犹可。醉呵便思其老母。想其乡闾。不觉泪下。今日时遇重阳登高节令。下次小的每安排酒菓。请仲宣到此。共展登高之兴。聊纾望远之怀。只等来时。报复我知道。〔正末上云〕小生王粲。将子建学士书呈。投托荆王刘表。刘表听信蒯越蔡瑁谗言。不能任用。流落于此。小生只得将万言长策。寄与曹子建学士。央他奏上圣人。至今不见回报。多分又是没用的了。使小生羞归故里。懒覩乡闾。此处有一人许安道。幸垂顾盼。时与小生尊酒论文。稍不寂寞。今日重阳佳节。治酒于溪山风月楼。请我登高。须索走一遭去。〔叹介〕时遇秋天。好是伤感人也。〔鹧鸪天〕〔词云〕一度愁来一倚楼。倚楼又是一番愁。西风塞鴈添愁怨。衰草凄凄更暮秋。情默默。思悠悠。心头纔了又眉头。倚楼望断平安信。不觉腮边泪自流。〔唱〕
　　【中吕粉蝶儿】尘满征衣。叹飘零一身客寄。往常我食无鱼弹剑伤悲。一会家怨荆王。信谗佞。把那贤门来紧闭。〔带云〕从那荆王辞世呵。〔唱〕不争你死丧之威。越闪得我不存不济。
　　【醉春风】我本是未入庙堂臣。倒做了不着坟墓鬼。想先贤多少困穷途。王粲也我道来命薄的不似你。你。我比那先进何及。想昔人安在。〔带云〕小生三十岁也。〔唱〕我可甚么后生可畏。
　　〔云〕说话中间。可早来到也。楼下的报复去。王粲来了也。〔从人报科〕报的东人得知。王仲宣来了也。〔许达云〕道有请。〔见科云〕仲宣请。〔做上楼科〕〔诗云〕欲穷千里目。〔正末云〕更上一层楼。〔许达云〕家童将酒过来。仲宣。蔬食薄味。不堪供奉。请满饮此杯。〔正末云〕敢问安道。此楼何人盖造。〔许达云〕仲宣不问。许达也不道。此楼是先父许士谦盖造。〔正末云〕因何造此。〔许达云〕因四方官宦。到此无可玩赏。故建此楼。〔诗云〕一座高楼映市廛。玉栏十二锁秋烟。卷帘斜眺天边月。举眼遥观日底仙。九酝酒光斟琥珀。三山鸾凤舞翩跹。停杯畅饮纔歌罢。倒卧身躯北斗边。〔正末诗云〕安道。你看危楼高百尺。手可摘星辰。不敢高声语。恐惊天上人。〔唱〕
　　【迎仙客】雕檐外红日低。画栋畔彩云飞。十二栏干栏干在天外倚。〔许达云〕这里望中原。可也不远。〔正末唱〕我这里望中原。思故里。不由我感叹酸嘶。〔带云〕看了这秋江呵。〔唱〕越搅的我这一片乡心碎。
　　〔许达云〕仲宣为何不饮。〔正末云〕小生一登此楼。就想老母在堂。久阙奉养。何以为人。〔许达云〕仲宣不登楼便罢。但登楼便思其老母。想其乡闾。母子天性也。母思其子慈也。子思其母孝也。故母子为三纲之首。慈孝乃百行之原。我想大舜古之圣人。父顽母嚚弟傲。尝设计害舜。舜尽孝以合天心。终不能害舜。终能使一家底豫。〔诗云〕历山号泣自躬耕。青史长传大孝名。今日登高频怅望。岂能无念倚闾情。〔正末诗云〕旅客逢秋苦忆归。可堪鸿雁正南飞。倚门老母应头白。何日重来戏彩衣。〔唱〕
　　【红绣鞋】泪眼盼秋水长天远际。归心似落霞孤鹜齐飞。则我这襄阳倦客苦思归。我这里凭阑望。母亲那里倚门悲。〔许达云〕仲宣。既然如此感怀。何不早归故里。〔正末云〕吾兄怕不说的是哩。〔唱〕争奈我身贫归未得。
　　〔许达云〕仲宣满饮此杯。你看此楼。下临紫陌。上接丹霄。宴海内之高宾。会寰中之佳客。青山绿水。浑如四壁开图。红叶黄花。绝似满川铺锦。寒雁影摇摇曳曳。数行飞过洞庭天。寒蛩声唧唧啾啾。几处叫残江浦月。俺这里鲈鱼正美。新酒初香。橙黄橘绿可开樽。紫蟹黄鸡宜宴赏。对此开怀。何故不饮。〔诗云〕风送潮声过远洲。雨收山色上危楼。美玉不换重阳景。黄金难买菊花秋。〔正末云〕忆昔离家二载过。鬓边白发奈愁何。无穷兴对无穷景。不觉伤心泪点多。〔唱〕
　　【普天乐】楚天秋。山迭翠。对无穷景色。总是伤悲。好教我动旅怀。难成醉。枉了也壮志如虹英雄辈。都做助江天景物凄其。〔云〕老兄。小生有三桩儿不是。〔许达云〕可是那三桩儿不是。〔正末云〕是这气这愁和这泪。〔许达云〕气若何。〔正末唱〕气呵做了江风淅淅。〔许达云〕愁若何。〔正末唱〕愁呵做了江声沥沥。〔许达云〕泪若何。〔正末唱〕泪呵弹做了江雨霏霏。
　　〔许达云〕仲宣。时遇清秋。阶下有等草虫。名寒蛩。又名促织。此等草虫叫动。家家搥帛捣练。小生不才。作捣练歌一首。则是污耳。〔歌云〕忽闻帘外杵声摇。声上声低声转高。罗袖长长长绕腕。轻轻播播播风飘。看看看是谁家女。巧巧巧手弄砧杵。停停听是两娉婷。玉腕双双双擎举。湾湾湾月在眉峯。花花花向脸边红。星眼眼长长出泪。多多多滴捣衣中。祬开祬入祬纹波。迭迭重重重数多。相相相唤邻家女。欲裁未裁裁绮罗。秋天秋月秋夜长。秋日秋风秋渐凉。秋景秋声秋雁度。秋光秋色秋叶黄。中秋秋月旅情伤。月中砧杵响当当。当当响被秋风送。送到征人思故乡。故乡何在归途远。途远难归应断肠。断肠只在纱窗下。纱窗曾不忆彷徨。休玩休玩中秋月。月到中秋偏皎洁。此夜家家家捣衣。添入离愁愁更切。寒露初寒寒草边。夜夜孤眠孤月前。促织促织叫复叫。叫出深秋砧杵天。谁能秋夜闻秋砧。切切悲悲悲不禁。况是思归归未得。声声搥碎故乡心。〔正末叹云〕好高才也。其思远。其调悲。使人闻之。不觉澘然泪下。〔诗云〕寒蛩唧唧细吟秋。夜夜寒声到枕头。独有愁人听不得。愁人听了越添愁。〔唱〕
　　【石榴花】现如今寒蛩唧唧向人啼。哎。知何日是归期。想当初只守着旧柴扉。不图甚的。倒得便宜。〔许达云〕大丈夫得志食于钟鼎。不得志隐于山林。〔正末唱〕则今山林钟鼎俱无味。命矣时兮。哎。可知道枉了我顶天立地居人世。〔许达云〕仲宣。今年贵庚了。〔正末唱〕老兄也恰便似睡梦里过了三十。
　　【斗鹌鹑】又不在麋鹿羣中。又不入麒麟画里。自死了吐哺周公。枉饿杀采薇伯夷。自洛下飘零到这里。刬的无所归栖。〔带云〕小生当初投奔刘表的意呵。〔唱〕指望待末尾三稍。越闪的我前程万里。
　　〔许达云〕仲宣。想昔日孔子投于齐景公。景公不能用。复投鲁哀公。封孔子为鲁司寇。三日而诛少正卯。齐景公故将美女数十人。习成女乐。献与哀公。哀公受了女乐。三日不朝。孔子弃职而归。投于卫灵公。与之言治国之道。卫灵公仰视飞雁。孔子知其不能用。投于陈国。其时陈国被吴国征伐。孔子遂困于陈蔡之间。粮食都绝。从者皆病不能起。圣人尚然如此。何况今日乎。老兄。〔诗云〕诗酒当前且尽情。功名休问几时成。天公自有安排处。莫为忧愁白发生。〔正末〕〔诗云〕三尺龙泉七尺身。可堪低首困风尘。王侯将相元无种。半属天公半属人。〔唱〕
　　【上小楼】一片心扶持社稷。两只手经纶天地。谁不待执戟门庭。御车郊原。舞剑尊席。〔许达云〕仲宣。当初肯与蒯蔡同列为官。可不好来。〔正末唱〕我怎肯与鸟兽同羣。豺狼作伴。儿曹同辈。兀的不屈沉杀五陵豪气。
　　〔许达云〕仲宣。想你辞老母。离陈蔡。谒蔡邕于京师。不能取其荣贵。又持子建学士书呈。投托荆王刘表。内妨蒯蔡。不肯同列为官。先生主见。小生尽知。但他自干他的事。你自干你的事。便好道黍则黍。麦则麦。泾则泾。渭则渭。虽后稷之圣。不能化穗而成其芒。虽大禹之功。不能澄清而变其浊。芒穗清浊。尚然不变。何况于人乎。既托迹于刘表。何苦不同官于蒯蔡。〔诗云〕嗟君志气本超羣。争奈朝中多忌人。所以独醒千古恨。至今犹自泣累臣。〔正末〕〔诗云〕有志无时命矣夫。老天生我亦何辜。宁随泽畔灵均死。不逐人间乳臭雏。〔唱〕
　　【幺篇】据着我慷慨心。非贪这潋滟杯。这酒呵便解我愁肠。放我愁怀。展我愁眉。则为我志愿难酬。身心不定。功名不遂。〔云〕吾兄将酒过来。〔许达云〕酒在此。〔正末饮科云〕再将酒来。〔许达云〕仲宣。为何横饮几杯。〔正末唱〕倒不如葫芦提醉了还醉。
　　〔云〕小生为功名不遂其心。不如饮一醉。坠楼而亡。〔做跳下许达惊扯住科云〕呀。早是小生手眼快。蝼蚁尚且贪生。为人何不惜命。古人有云。存其身而扬其名。上人也。将其身而就其名。中人也。舍其身而灭其名。下人也。吾想此中屈原卞和二人。虽得其名。卒舍其身。如吾兄为功名不遂。要坠楼身死。是为不知命矣。昔吕望有经纶济世之才。虽在贫窘。意不苟得。年登八旬。垂钓于渭水。后文王梦非熊之兆。出猎西郊至磻溪见吕望。同载而归。以为上宾。至武王时。成功立业。封号太公。今老兄发悲。不为别故。止为家中老母。无人侍养。小生到来日会江下父老。收拾青蚨。赍为路费。送老兄还归故里。有何难哉。〔诗云〕只为你高堂有母鬓斑斑。客舍淹留甚日还。橐里黄金愿相赠。免教和泪倚栏干。〔正末诗云〕耻向人间乞食余。登台一望泪沾裾。可怜飘泊缘何事。不寄平安问母书。〔唱〕
　　【满庭芳】我如今羞归故里。则为我昂昂而出。因此上怏怏而归。空学成补天才却无度饥寒计。几曾道展眼舒眉。则被你误了人儒冠布衣。熬煞人淡饭黄虀。有路在青霄内。又被那浮云塞闭。老兄也百忙里寻不见上天梯。
　　〔许达云〕仲宣。你看那一林红叶。三径黄花。一林红叶傲风霜。如乱落火龙鳞。三径黄花擎雨露。似润开金兽眼。登高望远。人人怀故国之悲。抚景伤情。处处洒穷途之泣。老兄。〔诗云〕暑退金风觉夜长。蝉声不断送秋凉。东篱满目黄花绽。鴈过南楼思故乡。〔正末〕〔诗云〕采采黄花露未晞。他乡谁为授寒衣。独怜作客人南滞。不似随阳鴈北飞。〔唱〕
　　【十二月】几时得似宾鸿北归。倒做了乌鹊南飞。仰羡那投林倦鸟。堪恨那舞瓮酰鸡。方信道垂云的鹍鹏羽翼。那籓篱下燕鹊争知。
　　〔带云〕老兄也。〔唱〕
　　【尧民歌】真乃是鹤长凫短不能齐。从来这乌鸦彩凤不同栖。挽盐车骐骥陷淤泥。不逢他伯乐不应嘶。只争个迟也么疾。英雄志不灰。有一日登鳌背。
　　〔做睡科〕〔外扮使命上〕〔诗云〕雷霆驱号令。星斗焕文章。圣主贤臣颂。今朝会一堂。吾乃天朝使命是也。今有王仲宣献上万言长策。圣人见喜。宣他为天下兵马大元帅。兼管左丞相事。打听得在许安道楼上饮酒。许安道在么。〔许达见科云〕那里来的大人。〔使命云〕小官天朝来的使命宣王仲宣为天下兵马大元帅。快报复去。〔许达云〕王仲宣。王仲宣。〔正末云〕做甚么大呼小叫的。〔许达云〕今有天朝使命。宣你为天下兵马大元帅。〔正末云〕来了不曾。〔许达云〕见在楼直下哩。〔正末云〕慌做甚么。忙做甚么。既来了。怕他回去了不成。〔许达云〕则吃你这般傲慢。〔正末唱〕
　　【煞尾】从今后把万言书作战场。辅皇朝为柱石。扶侍着万万岁当今帝。则愿的稳坐定蟠龙戗金椅。〔同使命下〕
　　〔许达云〕那王仲宣别也不别。竟自去了。有这般傲慢的。可知道荆王不肯用他。〔诗云〕一片雄心大似天。可知不肯受人怜。今朝身佩黄金印。纔识登楼王仲宣。〔下〕
　　〔音释〕
　　塞音赛　酝音韵　跹音仙　嚚音寅　蛩音穷　鹜音木　得当美切　淅音昔　祬音至　澘音山　的音底　十绳知切　稷将洗切　席星西切　穗音遂　累音雷　辜音姑　潋离店切　滟音艳　橐音托　塞思子切　酰音希　凫音符　淤音迂　疾精妻切　戗妻向切
　　第四折
　　〔蔡相引祗从人上云〕老夫蔡邕是也。今有王粲献上万言长策。圣人见喜。着他做天下兵马大元帅。只在早晚将到。左右与我请将曹子建学士来者。〔祗从云〕理会的。〔曹学士上云〕小官曹植。今有蔡邕丞相。着人相请。须索走一遭去。左右报复去。道有曹子建在于门首。〔祗从报科云〕报的老爷得知。曹学士来了也。〔蔡相云〕道有请。〔见科〕〔曹学士云〕老丞相贺万金之喜。〔蔡相云〕喜从何来。〔曹学士云〕今有令壻王仲宣。献上万言长策。得了天下兵马大元帅。小官特来贺喜。〔蔡相云〕比及学士说呵。老夫已知道了也。如今俺二人牵羊担酒。十里长亭。接新官走一遭去。〔下〕〔正末引卒子上云〕王粲。谁想有今日也呵。〔唱〕
　　【双调新水令】一声雷震报春光。〔卒按喝科〕〔正末唱〕起蛰龙九重天上。蔡邕也你便似臧仓毁孟轲。王粲也我却做了贡禹笑王阳。则道我甘老在荆襄。今日个峥嵘日岂承望。
　　〔蔡曹同上〕〔蔡相云〕此间是他辕门外了。学士你先进去。〔曹学士云〕令人报复去。道有翰林学士曹子建在于门首。〔报科〕〔正末云〕大恩人来了也。道有请。〔见科〕。〔曹学士云〕元帅峥嵘有日。奋发有时。〔正末云〕当日不亏学士大恩。岂有今日。学士请上。受小官一拜。〔拜科〕〔曹学士云〕元帅请起。论小官有甚么。恩在那里。〔正末唱〕
　　【沉醉东风】想当日到京师将谁倚仗。多亏你曹学士助我行装。虽然是一封书死了荆王。还得你万言策奏知今上。纔得个元戎印掌。这都是你义海恩山不可当。再休题贵人健忘。
　　〔蔡相云〕令人报复去。道有蔡丞相在于门首。〔卒报科〕〔正末唱〕
　　【乔牌儿】不由我肚儿里气■〈昚，力代日〉。他有甚脸来俺门上。〔云〕他可不是蔡邕丞相么。〔曹学士云〕他可是谁。〔正末唱〕他是举韩侯三荐的萧丞相。往日的情我和他今日讲。
　　〔云〕令人说出去。他是个丞相。我是个元帅府衙门。尔我无干。他进来便进来。不进来我也接待他不成。〔卒子云〕理会的。老丞相。俺元帅说来。你是个丞相。他是元帅府衙门。尔我无干。你进去便进去。不进去他也接待你不成。〔蔡相云〕可早一句儿也。也罢。我自己进去。〔见科〕元帅。几年不见。受老夫一拜。〔正末云〕住者。左右将过锦心拜褥来。〔蔡相云〕要他做甚么。〔正末云〕则怕拜下去污了你那锦绣衣服。〔蔡相云〕可早两句儿也。〔正末云〕却不道锦堂客至三杯酒。茅舍人来一盏茶。我是个新帅府。岂无一杯酒管待。令人将酒来。〔卒子云〕酒在此。〔正末云〕这一杯酒。当从丞相饮。老丞相接酒。〔蔡相云〕将来。〔正末云〕住者。小官有失礼体。放着翰林院大学士在此。当从学士请酒。〔曹接酒科〕〔正末云〕这杯酒可到老丞相。丞相接酒。〔蔡相云〕将来。〔正末云〕住者。慌做甚么。学士饮个双杯。〔曹饮科〕〔正末云〕这杯酒可该老丞相饮。丞相接酒。〔蔡相云〕将来。〔正末云〕住者。两只手捞菱般相似。大缸家酿下酒钵盂里。折的你也吃不了。枕着青石板睡。饿破你那脸也。学士饮个三杯和万事。〔蔡相云〕可早三句了也。王粲。你将一杯酒似与不与。对着翰林学士在此。羞辱老夫。是何道理。〔正末云〕你发甚么酒风哩。〔蔡相云〕我吃你甚么酒来。〔正末云〕当初曾道来。〔蔡相云〕我道甚么来。〔正末唱〕
　　【水仙子】你道你精神颜色捧瑶觞。和气春风满画堂。你道我不明白冻死在颜回巷。我今日也列金钗十二行。尽今生急急忙忙。你那里有江湖心量。衠一片虀盐肚肠。〔带云〕令人抬过了酒肴者。〔唱〕饮不的我玉液琼浆。
　　〔蔡相云〕王粲。你强杀者波。则是个兵马大元帅。我歹杀者波。是当朝左丞相。调和鼎鼐。燮理阴阳。你把我这般看待。敢不中么。〔正末唱〕
　　【甜水令】你道是位列三台。调和鼎鼐。燮理阴阳。丞相府气昂昂。觑的我元帅衙门。无过是点些士伍。排些刀仗。与文臣本不同行。
　　【折桂令】你不来呵但凭心上。我也不差着人来。请你登堂。〔带云〕你今日既来呵。〔唱〕谁着你鸟故趋笼。鱼偏入网。人自投汤。既受你这许多好情亲向。我岂可没半句恶语相伤。〔蔡相云〕可知你与我也沾些亲来。〔正末唱〕从今后星有参商。人有雌黄。你做不的吐哺周公。我也■〈扌弃〉不做坦腹王郎。
　　〔蔡相云〕学士。你这里不说。那里说。〔曹学士云〕老丞相休慌。元帅请暂息雷霆之怒。略罢虎狼之威。听小官明明的说破。着元帅细细里皆知。人不说不知。木不钻不透。冰不搦不寒。胆不尝不苦。当初老丞相曾与令尊老先生金兰契友。二人指腹成亲。若生二女。同攀绣床。若生二子。同舍攻书。若生子女。结为夫妇。不想令尊生下元帅。丞相所生一女。因为官守所绊。彼各天涯。间隔亲事。老丞相闻知元帅学成满腹文章。只是骄矜傲慢。不肯曲脊于人。以此数次将书调取至京。萧条旅馆。个月期程。不蒙放参。可是为何。只是涵养你那鋭气。及至相见。将那三杯酒耻辱元帅。一席话激发将军。岂知春衣白金雕鞍书札。都不是小官的。老丞相暗暗的与我。着我明明的与你。赍发你投托荆王刘表。谁想刘表不能任用。淹留在彼。你将万言长策。寄与小官。小官转与老丞相。老丞相献与圣人。圣人见喜。今得此官。自从元帅去后。老丞相将老夫人搬至京师。一般盖下画堂。又陪房奁。断送将小姐聘与元帅为妻。说兀的做甚。〔诗云〕则为你襄阳久困数年间。今日拨开云雾见天颜。非干我这举贤曹子建。则拜你那恩人老泰山。〔正末拜科云〕则被你瞒杀我也。丈人。〔蔡回礼科云〕则被你傲杀我也。女壻。〔正末唱〕
　　【雁儿落】又不曾趋蹡天子堂。又不曾图画功臣像。止不过留心在笔砚间。又不曾恶战在沙场上。
　　【得胜令】呀。怎做得架海紫金梁。则消得司县绿衣郎。今日个枢府新元帅。还只是长安旧酒狂。腾骧。端的有豪气三千丈。游扬。这的是功名纸半张。
　　〔蔡相云〕天下喜事。无过子母夫妇团圆。就今日卧翻羊窨下酒。做个大大庆喜筵席者。〔词云〕我两姓结婚姻原在生前。难道我今日敢违背初言。因此上屡移书接来到此。本待将加官职指引朝天。只为你生性子十分骄傲。并不肯谦谦的敬老尊贤。我特将三杯酒千般折挫。无非要涵养得气质为先。暗地里具书呈白金骏马。封皮上明写着子建相传。岂知道到荆州依然不遇。遂淹留不得返荏苒三年。想登楼这一点思乡客泪。多应是长飘洒似雨涟涟。万言策又是我转闻今上。纔得授大元帅入掌兵权。早先期高平去迎将老母。预盖下大宅院供具俱全。专等待你回来选其吉日。与小女结花烛夫妇团圆。此皆由我老夫殷勤留意。非学士能出力为你周旋。到如今纔一一从头说破。大家的开笑口庆赏华筵。〔正末唱〕
　　【离亭宴煞】你元来为咱气鋭加涵养。须不是忌人才大遭魔障。端的个这场。收拾了龙争虎斗心。结果了鹗荐鹏抟力。表明了海阔天高量。安排下玳瑁筵。准备着葡萄酿。做一个团圆的庆赏。早匹配了青春女一生欢。稳情取白头亲百年享。
　　〔音释〕
　　轲康和切　忘去声　■〈昚，力代日〉音享　酿泥降切　鼐音奈　燮音屑　搦音聂　奁音廉　蹡妻相切　枢昌书切　窨阴去声　荏仁枕切　苒音冉　萄音桃
　　题目　假托名蔡邕荐士　
　　正名　醉思乡王粲登楼
　　醉思乡王粲登楼杂剧终

梅香骗翰林风月

《元曲选》　■〈亻刍〉梅香骗翰林风月杂剧　（明）臧晋叔 编
　　■〈亻刍〉梅香骗翰林风月杂剧　　（元）郑德辉 撰
　　●■〈亻刍〉梅香骗翰林风月杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　挺学士傲晋国婚姻　正名　■〈亻刍〉梅香骗翰林风月 
　　楔子
　　〔末扮白敏中上诗云〕黄卷青灯一腐儒。九经三史腹中居。试看金榜标名姓。养子如何不读书。小生姓白。双名敏中。乃白乐天之弟。本贯太原人也。五岁读书。七岁能文。九岁贯通六经。诸子百家。无不通晓。但出诗一章。士庶递相传写。皆以为文才不在我兄乐天之下。先父是白参军。曾与晋公裴度。征讨淮西。战经百阵。不期被贼兵围困。晋公在鎗刀险难之中。我父亲挺身赴战。救他一命。身中六鎗。因此上与俺父亲结为生死之交。后来俺父亲金鎗疮发。晋公亲来问病。对俺父亲道。万一不讳。有何遗嘱。俺父亲回言。别无所嘱。止有一子。是白敏中。年少勤学。愿相公量才提拔。某死而无憾矣。晋公泣下。对俺父亲道。愿将军调护金疮为意。此子但勿挂怀。倘有不讳。某有一女。小字小蛮。与你令嗣敏中为妻。就将官里所赐玉带一条。留与为信。不意父亲逝后。晋公亦辞世。某为家世相羁。一向不曾去的。我如今一来进取功名。二来吊孝。将着玉带就问亲事。走一遭去。〔诗云〕收拾琴书践路程。一鞭行色上西京。全凭玉带为媒证。锦片姻缘指日成。〔下〕〔老旦扮裴夫人引院公上云〕老身姓韩。乃韩文公之姊也。夫主姓裴名度。官拜晋国公之职。不幸亡逝已过。俺先夫临危时。曾对老身说。昔日征讨淮西。不期被贼兵所困。多亏步将白参军。挺身赴战。杀退贼兵救我。后来白参军金疮举发。俺亲身探病。说是将军果如辞世。愿将小女小蛮。与令嗣为妻。就将官里所赐玉带为信。后因白敏中居丧。不曾成就。我今日又病得重了。我死之后。那孩儿必然奔丧。若不来呵。等的他服满。你便着人寻将那孩儿来。成合了这亲事者。人有大恩。不可不报。你若违背了我的遗言。死不瞑目。言毕而逝。后来不想白敏中。不曾来吊丧。也不通个信息。想必路途遥远。云山迢递。且慢慢的打听那孩儿在那里时。着人寻将他来。成合了这姻眷。老身止有这一女。年一十九岁。生的天资淑慎。沉重寡言。更兼智慧聪明。无书不览。无诗不读。更有一个家生女孩儿。小字樊素。年一十七岁。与小姐做伴读书。他好生的乖觉。但是他姐姐书中之意。未解呵他先解了。那更吟咏写染的都好。一番家使他王公大人家里道上覆去呵。那妮子并无一句俗语。都是文谈应对。内外的人。没一个不称赏他的。因此上都唤他做■〈亻刍〉梅香。常记的这孩儿学言语时。舍弟韩退之。曾对老身言道。姐姐。那樊素神俊可爱。待他成人时。与您侄儿阿章做个媳妇儿罢。老身笑道。且等妮子长大着看。嗨。光阴好疾也。今日怎生不见那两个孩儿来讲书。〔正旦扮樊素同旦儿扮小蛮上〕〔旦儿云〕樊素。咱背书去来。〔正旦云〕姐姐。咱过去来。〔做见科〕〔夫人云〕孩儿。你讲的是甚么书。〔旦儿云〕您孩儿请问。孟子云。西子蒙不洁。人皆掩鼻而过之。一章。正意何如。〔夫人云〕此章大意说。人虽终身为善。不可少有点染。人虽堕落恶道。亦可勉励自新。这是圣贤勉人谨身与人改过的意思。〔正旦云〕敢问男女授受不亲。礼也。此章正意。为何而说。〔夫人云〕此章大意。说士君子虽则要达权通变。亦须审己量时。不可造次。〔白敏中上云〕小生白敏中。可早来到西京也。问人来。则这个便是晋府。门里人通报一声。有白敏中特来拜见。〔院公报科〕〔夫人云〕正思念之间。不想孩儿来了也。〔旦儿收书科云〕既有人来。俺且回避咱。〔夫人云〕不索回避。着白敏中孩儿。过来厮见咱。〔院公云〕秀才请进。〔白见科云〕先相国捐馆。小子礼合奔丧。争奈路途遥远。音信不通。老夫人不以怠慢见责。实乃万幸。〔白拜科〕〔夫人云〕孩儿免礼。令参军弃世。老身亦不曾吊丧。闻知足下庐墓三年。其孝至矣。〔白敏中云〕小子执丧三年。乃人子当为。然亦不敢废学也。〔夫人云〕大丈夫学优登仕。正宜如此。秀才请坐。〔白敏中云〕不敢。小子当执洒扫应对进退之节。安敢对太君侍坐。〔夫人云〕休得太谦。请坐。〔白敏中云〕既然老夫人赐坐。敏中岂敢固辞。告坐了。〔坐科〕〔夫人云〕两个孩儿近前来。拜了你哥哥者。〔二旦拜科〕〔敏中还礼科〕〔夫人云〕两个妹妹拜哥哥。何故还礼。〔白敏中云〕断然不敢。先相国临终。不曾言兄妹之礼。小生见将着玉带一条为信物哩。怎敢受礼。〔夫人云〕秀才是甚休题。两个孩儿。且拜了你哥哥者。〔白还礼科〕〔夫人云〕将茶来。〔正旦递茶科〕〔夫人云〕秀才不远千里而来。则说偌大一个相国家。没一盏酒。却与一盏茶吃。秀才不知。自从相国辞世后。老身和这家下的人。都戒绝这酒。秀才休要见责。〔白敏中云〕老夫人说的是。何须用酒。况小子亦不能饮。〔夫人云〕两个孩儿。辞了哥哥。回绣房中去者。〔旦儿背云〕不知夫人主何意。却着俺拜他做哥哥。〔正旦云〕嗨。此一遍相见。议论揖让。真如竞敌也呵。〔唱〕
　　【仙吕赏花时】那生他文质彬彬才有余。和俺这相府潭潭德不孤。更怕甚文不在兹乎。合着俺三移的孟母。应对不尘俗。
　　【幺篇】更压着汉宫里尊贤曹大家。帷幔底论文董仲舒。都则是问安否意何如。往复间交谈了数语。几乎间讲遍九经书。〔二旦下〕
　　〔白敏中云〕小生辞了老夫人。往旅店中去也。〔夫人云〕秀才。休往旅店中去。就向后花园中万卷堂上安歇呵。可也便当。〔白敏中云〕既然老夫人垂顾。小子收拾了行装便来也。〔下〕〔夫人云〕院公。好生收拾安歇卧处洁凈者。但是合用的对象。休教缺少。饮食茶饭上。休得失节。等他安歇的停当了时。我亲自探望他去。〔诗云〕静肃闺门志节真。持家教女意殷勤。先夫晋国声名大。留得清芳万古闻。〔下〕
　　〔音释〕
　　■〈亻刍〉音炒　思去声　捐音元　俗词疽切　家是姑
　　第一折
　　〔白敏中上诗云〕寂寞琴书冷竹床。砚池春暖墨痕香。男儿未遂风流志。剔尽青灯苦夜长。自从昨日在绿野堂上。见了夫人。不知主何意。将亲事全然不题。则说着小姐拜哥哥。被我回言道。先相国在日。并不曾言兄妹之礼。况兼小子见将着玉带为信物。夫人急忙回言。秀才是甚休题。则说着孩儿拜了哥哥者。我不免受了小姐的礼。我见小姐容仪。远视而威。近视而美。端的可为贵人之妻。老子云。不见可欲。使心不乱。信有之也。我当初不见也罢了。自见小姐之后。朝则忘餐。夜则废寝。其心飘飘然如有所失。小子安歇在万卷堂上。夫人相待虽厚。终非小生本愿。区区岂为餔啜而来。小生累次教人问这亲事。夫人回言。终不还个明白。如之奈何。恰纔又使院公去。说小生要辞夫人。回家拜扫去。看他有甚的言语。我再做商量者。〔下〕〔旦儿上云〕好闷倦人也呵。我常记的。我父亲临命终时。对我母亲说。我征淮西。被贼围困。刃将及首。皆赖白参军挺身杀退贼兵。救我一命。因此将女孩儿许与参军之子白敏中为妻。就将玉带一条为信。兀那时节。我纔十二三岁也。父亲遗言。明白如此。在后不想白氏音问不通。以此不曾成就这亲事。我前日和樊素在母亲行讲书。院公报道白敏中来了。我欲回避。不知母亲主何意。却着我拜他做哥哥。那生回言道。先相国存日。并不曾言兄妹之礼。母亲便道。秀才是甚休题。我一见那生。眉疎目秀。容止可观。年方弱冠。才名已遍天下。若进取功名。何所不至。好着我放心不下。此非有甚狂意。乃前程所关。况兼先人之语。铭注肺腑。万一背却前言。俺母亲有何面目见先人于九泉之下乎。近日又听的那生。要辞夫人回家拜扫去。我仔细寻思来。不争他回家去呵。路途遥远。关山阻隔。这亲事几时得就。我两日前。悄悄的绣下一个香囊儿。上面有一首诗。诗中多有包含的意思。我又不敢使人送去。惟有伴我读书的樊素。与我不离半步儿。那妮子生的聪明晓事。诸余可爱。则是性儿飘逸些。今这事他若知道呵。便说的一家都知道了。怎生是好。这两日樊素累累的对我说道。姐姐。后花园中看花去来。被我骂将去了。今夜点上灯。不做生活。和他讲书。若得他开口呵。我便和他后花园中看花去。我将这香囊儿。撇在那生书房门首。若是那生拾得。看了这诗呵。便知道我的意思。倘别人拾了呵。我则推不知。非是我心多。岂不闻人无远虑。必有近忧。这早晚樊素敢待来也。〔正旦上云〕妾身樊素。自从绿野堂上。和小姐在夫人行正讲书中间。有白敏中到来。夫人不知主何意。使小姐拜他做哥哥。自此之后。偷视俺小姐。似乎不乐。必有所感。俺小姐是个知礼的人。未尝出那绣房门。为他这般呵。连我也不曾离他半步。我数次劝他后花园中看花去。他坚意的不去。如今正是三月望日。又值清明节近。恰纔院公说道。后花园中羣花烂熳。万卉争妍。我不管怎生。劝他走一遭去。〔见旦儿科〕〔旦儿云〕樊素。你那里去来。我正等你讲书哩。〔正旦背云〕小姐刬的待要讲书哩。〔旦儿云〕樊素。我想河出图。洛出书。阴阳判而八卦生。自伏羲神农。传至孔孟。到秦始皇坑儒焚典。其祸烈矣。鲁共王坏孔子故宅。于壁中得诗书六经。以传后世。盖天之未丧斯文也。每览一书。顿觉胸臆开豁。终日无倦。我是一女子。不习女工。而读书若此。不为癖症乎。〔正旦云〕小姐。但开卷与圣人对面。受益多矣。〔唱〕
　　【仙吕点绛唇】书丧秦嬴。道绝孔圣。坑灰冷。汉代儒生。他每都拨煨烬寻踪影。
　　【混江龙】孔安国传中庸语孟。马融集春秋祖述着左丘明。演周易关西夫子。治尚书鲁国伏生。校礼记舛讹杨子云。作毛诗笺注郑康成。无过是阐大道发扬中正。纪善言问答详明。咱祖父乃文林华胄。况外戚是儒业簪缨。哀先相几乎绝嗣。使小姐振厥家声。又何须悬头刺股。积雪囊萤。那里也齐家治国。显姓扬名。但只要动天机。合天理。识天时。顺天道。尽天心。知天命。寸阴是竞。万理咸精。
　　〔旦儿云〕我和你再讲一篇书。〔正旦云〕小姐还要讲书哩。小姐恰纔樊素和老夫人去后花园中烧香。见那景物。多有好处。趁此好天良夜。不去赏玩。却不辜负了这春光。不索讲书。咱游玩去来。〔旦儿云〕圣人云。吾十有五。而志于学。何况我辈乎。〔正旦背云〕似此文魔。可怎生奈何。则除是恁的。〔唱〕
　　【油葫芦】小姐你罢女工留心在九大经。吾日三省。〔旦儿云〕日月逝矣。岁不我与。你为甚么不讲书。〔正旦唱〕则他那匆匆节序又清明。这其间风光老尽芳菲景。今夜个月明闲杀秋千影。〔旦儿云〕樊素。你到后花园中来么。〔正旦云〕小姐。且休说那后花园中的景致。你则听者。〔旦儿云〕教我听甚么那。〔正旦唱〕你听波杜鹃声到耳清。闻波梨花香拂鼻馨。小姐你把看书心权作游春兴。暂离了三尺短檠灯。
　　〔旦儿云〕樊素。不争俺和你闲行。老夫人知道。可怎了也。〔正旦唱〕
　　【天下乐】这其间燕寝夫人梦未醒。〔旦儿云〕老夫人着你伴我读书。你倒搬逗我废学。〔正旦云〕若老夫人知道呵。我便道不干小姐事。都是樊素来。〔唱〕樊素到天明。亲负荆。〔带云〕樊素搬逗小姐废学。〔唱〕比着那终南山割席学管宁。〔旦儿云〕不知你主何意。这早晚只往后花园中去那。〔正旦唱〕不是我主意儿别。啜赚的你早晚行。〔云〕岂不闻春宵一刻值千金。〔唱〕你休辜负了莺花三月景。
　　〔旦儿云〕恁的呵。我依着你走一遭去。这事都是你承当。今夜觉有些春寒。等我再添件衣服。你引的我去。〔正旦云〕咱一同去来。〔同下〕〔白敏中上诗云〕半似明珠半似花。翠翘云鬓总堪夸。自从识得娇柔面。魂梦悠悠会楚峡。小生白敏中是也。自从前日。见了小姐一面。恰便似玉天仙的容貌。西施女的妖娆。着小生这两日眠思梦想。茶不茶。饭不饭。老夫人绝然不题这门亲事。今夜晚间。月朗风清。小生比及在这书房中闷坐。我将过这琴来抚一曲咱。琴也。我哀告你咱。想我与足下湖海相随数载。我今抚一曲。都在你个仙人肩。玉女腰。蛇腹断纹。峄阳焦尾。金徽玉轸。七条冰弦之上。天那。怎生借一陈顺风儿。将我这琴声。吹入俺那玉糚成粉捏就的小姐耳朵里面去。将你这琴高阁起。四时祭祀。不敢有失。谨当下拜。〔抚琴科云〕我抚一曲咱。〔正旦上云〕小姐。咱悄悄的行将去。〔旦儿云〕樊素。休要大惊小怪的。俺捏住这玉佩。慢慢的行将去。〔正旦唱〕
　　【那咤令】摇玎■〈王冬〉玉声。蹴金莲步轻。蹴金莲步轻。踏苍苔月明。踏苍苔月明。浸凌波袜冷。〔云〕小姐。你看花红似锦。柳绿如烟。端的是好春光也。〔旦儿云〕是好景致也。〔正旦唱〕九十日春意浓。千金价春宵永。端的个乐事难倂。
　　〔云〕看了这桃红柳绿。是好春光也呵。〔唱〕
　　【鹊踏枝】花共柳笑相迎。风与月更多情。酝酿出嫩绿娇红。淡白深青。对如此良辰美景。可知道动骚人风调才情。
　　〔云〕小姐。樊素见这美景良辰。偶成数句。幸勿笑咱。〔旦儿云〕愿闻。〔正旦唱〕
　　【寄生草】此景翰林才吟难尽。丹青笔画不成。觑海棠风锦机摇动鲛绡冷。芳草烟翠纱笼罩玻璃净。垂杨露绿丝穿透珍珠迸。池中星有如那玉盘乱撒水晶丸。松梢月恰便似苍龙捧出轩辕镜。
　　〔白弹琴科〕〔旦儿云〕樊素。那里这般琴声响亮。〔正旦云〕必然是白敏中那生抚琴哩。〔旦儿云〕樊素。他这琴中弹的是何调也。〔正旦云〕咱悄悄的向那窗儿外听去。〔白敏中云〕对此佳景。我作歌一首。〔歌曰〕月明涓涓兮夜色澄。风露凄凄兮隔幽庭。美人不见兮牵我情。鳞鸿杳杳兮信难凭。肠欲断兮愁越。增曲未成兮泪如倾。故乡千里兮身飘零。安得于飞兮离恨平。〔旦儿听科云〕这生作的词。好伤感人也。〔正旦唱〕
　　【幺篇】他曲未终肠先断。〔带云〕连我也伤感起来。〔唱〕俺耳纔闻愁越增。一程程捱入相思境。一声声总是相思令。一星星尽诉相思病。不争向琴操中单诉着你飘零。可不道牕儿外更有个人孤另。
　　〔白又弹科〕〔歌云〕孤凤求凰兮空哀鸣。离凰何处兮闻此情。〔正旦云〕你别弹一曲也罢呵。〔唱〕
　　【六幺序】则管里泣孤凤琴中语。怨离凰指下生。〔云〕小姐。咱回去来。〔旦儿云〕樊素。你慌做甚么。〔正旦唱〕这公他也不是个老实先生。〔做惊科云〕小姐。兀的不有人来也。〔旦儿云〕人那里来。〔正旦唱〕疎剌剌竹弄寒声。扑簌簌花坠残英。忒楞楞宿鸟飞腾。〔做听科唱〕听沉了半晌空傒幸。静无人悄悄冥冥。〔旦儿云〕樊素。做甚么大惊小怪的。那得人来。你好疎狂也。〔正旦唱〕不是我心憍怯。非是我疎狂性。〔笑科云〕呵呵呵。倒着我笑了一回。〔旦儿云〕樊素。你笑怎么。〔正旦唱〕恰纔嗤的失笑。喑的吞声。
　　〔白敏中云〕这牕外恰便似有人说话。莫不是听琴的么。我开开这书房门看咱。〔正旦唱〕
　　【幺篇】听呀的门扃。似擦的人行。蓦的闻声。魆的潜行。猛的凝睛。淅的零零。煞的风清。却元来羣花弄影。他将我来諕一惊。〔云〕小姐。咱回去罢。则怕有人来也。〔旦儿云〕再听一曲。怕做甚么那。〔正旦唱〕这的是小姐分明。樊素实曾。搬调的在后园中。夤夜闲行。只恐怕老夫人知道无干净。别引逗出半点儿风声。夫人他治家严肃狠情性。〔云〕若老夫人知道呵。他道不干别人事。都是樊素这小贱人。唤过来跪者。〔唱〕至少呵有三十拄杖。去来波我其实怕的是你那七代先灵。
　　〔云〕夜深了也。咱回去来。兀的不有人来了也。〔旦儿云〕咱回去来。〔正旦唱〕
　　【赚煞】你道信步出兰庭。庭院悄人初静。〔旦儿云〕这早晚有谁出来。〔正旦云〕不是别人。〔唱〕静听是弹琴的那生。〔白咳嗽科〕〔旦儿云〕他便知道呵。怎知俺来这里做甚么。〔正旦唱〕生猜咱无情似有情。〔旦儿云〕怎知无情似有情。〔正旦唱〕情知咱甚意来听。〔云〕夜深了。咱回去来。〔旦儿云〕这早晚甚么时候了。〔正旦唱〕听沉罢过初更。更阑也休得消停。〔旦儿云〕你要来便来。你要去便去。再待些儿怕甚么。〔正旦唱〕停待甚忙将那脚步儿行。〔旦儿云〕行到那里去。〔正旦唱〕行过那梧桐树儿边金井。〔旦儿云〕因甚么往那里去。〔正旦唱〕井阑边把身躯儿掩映。〔旦儿云〕你前面行。我后面跟将去呵。〔正旦唱〕映着我这影儿呵〔旦儿云〕樊素。你则道我不看见你哩。〔正旦唱〕好着我嫌杀月儿明。〔下〕
　　〔旦儿云〕我瞒着樊素。将这香囊儿撇下。撇在那生书房门首。那生若出来呵。他自然看见也。〔诗云〕乱落桃花流水去。引将刘阮入天台。〔撇香囊下〕〔白敏中出门见科云〕嗨。原来是小姐在此听琴。可怎生去了。我这里赶将去。嗨。争奈去的远了也。莫非是来偷望小生。我须不知。一定恼将去了。嗨。则是小生无缘。我且回书房中去。这月明之下。是甚物件。〔拾起看科云〕呀。原来是个香囊儿。这个是小姐故意遗下的。我拿去书房中。仔细看咱。我剔的这灯明亮。上下是两个合欢同心结子。这香囊儿上绣着一把莲满池娇。更有两个交颈鸳鸯儿。这上面有一首诗。我看咱。〔诗云〕寂寂深闺里。南容苦夜长。粉郎休易别。遗赠紫香囊。原来这香囊儿是小姐故意遗下与小生的。我仔细详解一遍咱。上面这同心结子。他道与我同心合意。中间是一把莲。莲心为藕。他要与小生成其配偶。下面有两个交颈鸳鸯儿。他意中与小生同衾共枕。遂成交颈。这一首诗中。说道寂寂深闺里。他道在深闺。无人知道的去处。南容苦夜长。南容者。古之美妇也。为甚比他做为南容。为他小字小蛮。故比南容也。粉郎休易别。为小生姓白。故说粉郎。休易别。为我累次要辞夫人回家去。他教我休便去了。遗赠紫香囊。故意留与小生为信物。原来小姐向小生却如此留意。从今日起头。那有心弹琴讲书。只索每日晨参暮礼。将此香囊供养者。香囊呵。少不的为你害杀小生也。〔诗云〕香囊意重胜黄金。惹的相思透骨侵。则为多情愁闷冗。何如欢会称其心。〔下〕
　　〔音释〕
　　餔音逋　啜枢说切　累上声　行音杭　冠去声　推退平声　卉音毁　刬音产　共音公　煨音威　烬音信　伏房夫切　舛音喘　讹音蛾　阐昌展切　萤音盈　馨音兴　兴去声　檠其行切　醒平声　赚音湛　翘音乔　峡奚加切　峄音驿　蹴音促　永于景切　并平声　酝音韵　酿尼降切　罩嘲去声　迸方孟切　境音景　憍音乔　嗤抽支切　暗音荫　扃居名切　蓦音陌　魆许屈切　夤音寅　听平声
　　第二折
　　〔夫人同正旦上诗云〕相府堂堂仕宦家。重门深锁碧桃花。治家不用声名振。惟愿安闲度岁华。老身韩夫人。自从绿野堂上。与孩儿每讲书之间。不期白敏中到来。就题他这亲事。老身着言语阻住了。则着小姐拜他做哥哥。就着他在后花园中万卷堂上攻书。不想白秀才每日则是烦恼。老身想来。这孩儿是个孝顺的人。必是思想他那亡化的父母。因此上在书房中染病。一卧不起。老身欲待亲自探望。争奈他是个病人。则怕劳碌着他。如今先着樊素。传着老身的言语。去书房中探望。然后着个良医调治。有何不可。樊素。你到书斋去。探望秀才病体如何。再请良医调治。早些来回我话者。〔正旦云〕理会的。〔同下〕〔白敏中抱病上诗云〕身躯如削骨如柴。怨雨愁云拨不开。沉沉不死如痴梦。每日佳期事未谐。自从得了小姐这个香囊儿。第二日一卧不起。我每日将这个香囊儿。高高的供养着。焚香礼拜。思想小姐。香囊儿。则被你害杀我也。〔睡科〕〔正旦上云〕妾身樊素。不知情是人间何物。至于违父母弃功名。损身躯赴汤火。想昔日汉皋解佩。韩寿偷香。沈约咏赋。相如弦歌。盖有自来矣。皆为两相留恋。故始终不能忘也。不似这生一见小姐之面。一日忘餐。二日废寝。三日成病。四日不起。普天下不曾见这般害相思病的。岂不可笑。恰纔领老夫人言语。遣妾身问那生病症。须索走一遭去也呵。〔唱〕
　　【大石调念奴娇】惊飞宿鸟。荡残红。扑簌簌胭脂零落。〔云〕可早来到书房门首了也。〔唱〕门掩苍苔书院悄。〔云〕我且着这唾津儿。润破纸牕。我试看咱。〔唱〕润破纸牕偷瞧。〔望白科云〕两日不见。便病的这般瘦了。好可怜人也。〔唱〕这生则为那一操瑶琴。一番相见。又不曾言期约。似这般多情多绪。等闲间早害得来肌肤如削。
　　【六国朝】这生他不思献赋。不想题桥。则俺那卓文君。本无心把这个汉相如干病倒。〔云〕我入这书房中去。先生万福。〔白敏中慌搂旦科云〕小姐。来了也。〔正旦云〕你怎的。〔白羞科云〕羞杀我也。小生病在身。害的我是这般。小娘子休怪。〔正旦云〕你认的是着。〔白敏中云〕小娘子为何至此。〔正旦云〕夫人致意先生。未知经宿病体康胜否。〔唱〕教解元善服汤药。把贵体和调。〔白敏中云〕小姐可有甚传示。〔正旦唱〕且只去苦志攻经史。休把那文章来堕落。〔白敏中云〕小姐还有甚心腹说话么。〔正旦掩白口科唱〕你省可里胡言乱语。〔白敏中云〕害的小生魂梦颠倒也。〔正旦唱〕谁教你梦断魂劳。〔白敏中云〕小姐端的曾想念小生来么。〔正旦云〕俺小姐道来。怕足下病笃时。〔唱〕着碗来大的艾焙烧。〔云〕怕哥哥死时。削一条柳椽儿。〔白敏中云〕削一条柳椽儿。可是为何。〔正旦唱〕把你来火葬了。
　　〔白敏中云〕可怎生下的把小生火葬了。这里又无别人。止有小生和小娘子在此。小生有一句话。只索对小娘子行实诉咱。〔正旦云〕你有何话说。〔白跪诉科云〕小生区区千里而来。只为小姐这门亲事。不想夫人违背先相国遗言。不肯成就。自从那日在绿野堂上。见了小姐如此般人物。所以得了这般病症。如今着小生行思坐想。废寝忘餐。我有甚么心肠。看这经书。小生命在顷刻。只除小娘子。方可救的小生。若不然。此命必不可保矣。〔正旦云〕是何言语。大丈夫生于天地之间。当以功名为念。进取为心。立身扬名。以显父母。以君之才。乃为一女子弃其功名。丧其身躯。惑之甚矣。岂不闻释氏云。色即是空。空即是色。老子云。五色令人目盲。五音令人耳聋。夫子云。戒之在色。足下是聪明达者。况相国小姐。禀性端方。行止谨恪。至于寝食举措。未尝失于礼度。乱于言语。真所谓淑德之女也。今足下一见小姐。便作此态。恐非礼么。〔白敏中云〕知他怎生。不由的则是想念小姐。〔正旦笑云〕这等秀才。只好休教他上门来。〔白敏中云〕小生别无所告。只索将这肺腑之言。实诉与小娘子。〔正旦唱〕
　　【初问口】不争你先辈颠狂。枉惹的吾侪耻笑。你恋着这尾生期改尽颜回乐。〔白敏中云〕小生今生不能成双。死于九泉之下。也要相会呵。〔正旦唱〕又不曾荐枕席。便指望同棺椁。只想夜偷期不记朝闻道。
　　〔白敏中云〕小娘子可怜见。成就了这门亲事。小生必有犬马之报。〔正旦云〕先生既读孔圣之书。必达周公之礼。老夫人使妾身探病。如何只管胡言。是何礼也。〔唱〕
　　【归塞北】则你那年纪小。有路到青霄。有一日名挂在白玉楼头龙虎榜。愁甚么碧桃花下凤鸾交。早挣个束带立于朝。
　　〔云〕先生宜加调治。妾身回夫人话去也。〔白敏中跪下科云〕小生无可调治。只除小娘子肯怜见。方纔救得小生一命。〔正旦云〕先生请起。为个妇人。折腰于人。岂不闻圣人云。吾未见好德和好色。信有之也。〔白跪不起科云〕休道小生跪这一跪。若是小娘子肯通一句话呵。小生跪到明日。也不辞。〔正旦云〕俺小姐幼小。妾身常侍从左右。深知其详。幼从慈母所训。贞慎自保。年方及筓。割不正不食。席不正不坐。不启偏行。不循私欲。虽尊上不可以非礼相干。下人之言。安敢犯乎。枉变了脸。我委实做不的。〔白敏中再跪科云〕小生现在颠沛之间。小娘子争忍坐视不救。〔正旦云〕足下请起。妾身且慢慢的着小姐动静。若得空呵。我假以他端。聊发一言。肯与不肯。见乎语言颜色。稍有好音。即当飞报。但恐先生情缘浅薄。反致其怒。如之奈何。〔白敏中云〕既然小娘子见许呵。我有一物件与你将去。教你放心。〔白取香囊与旦科云〕这物件是小姐遗下与我做信物的。你将着去。不妨事。〔正旦接香囊看科云〕这个香囊儿。端的是小姐自绣的生活。莫不真个有此意么。小姐也。你瞒着我多哩。虽然如此。未审虚实。我将此物。试与足下通报咱。〔白敏中云〕我还有个■〈闲〉帖儿。写下多时了。〔白取■〈闲〉念科云〕词寄清平乐。旅怀萧索。肠断黄昏约。不似相思滋味恶。萦绊骚人瘦却。凄凉夜夜高堂。教人怎不思量。若得那人知道。为他憔悴何妨。薄幸河东白敏中百拜。申意芳卿小娘子妆次。〔哭科云〕若今生不遇。愿相见于地下。〔正旦接■〈闲〉科云〕万一有成。先生之幸。倘事不谐。妾身不免于棰楚。那时先生争忍乎。我回老夫人话去也。〔诗云〕云情雨意心间事。尽在今朝一■〈闲〉中。〔下〕〔白敏中云〕小娘子去了也。若是他将着我的■〈闲〉帖儿。到的那里。见了小姐。一言便允。是小生有幸。倘若有些间阻呵。白敏中也。有何面目立于人世。此事成与不成。小生之命。则在一时半霎。相思病呵。则被害杀我也。〔下〕〔旦儿上诗云〕燕语莺啼事偶然。蜂媒蝶使苦留连。当炉卓氏心何愧。赢得芳名万古传。这几日好是神思不宁。自从那后花园中。遗下那个香囊儿呵。逗引的那生害病。我又不敢使人问他。恰纔听的夫人。使樊素问病去了。待他回来时。我只做个不知道。试问他。看他说甚么。〔正旦上云〕妾身樊素是也。恰纔回老夫人说话。我将这■〈闲〉帖儿。送与姐姐去。看他说甚么。〔见科〕〔旦儿云〕樊素。你那里去来。〔正旦云〕夫人遣妾身探白敏中病去来。〔旦儿云〕那生病体如何。〔正旦背云〕我说的重着些。〔回云〕那生病体甚是沉重。看看至死。〔旦儿背云〕怎生便病的这般了也。我又不敢着意问他。怎生奈何。〔正旦背云〕适间小姐所问。颇见其意。这般呵不妨事。〔回云〕小姐。恰纔樊素探白敏中病去来。他着我将数字来。申意小姐。不知上面写着甚么。〔旦儿接■〈闲〉看做怒科云〕这小贱人好大胆也。〔正旦云〕呀。可怎了也。〔旦儿云〕樊素。你过来跪者。〔正旦云〕樊素无罪。不跪。〔旦儿云〕你这等辱门败户的小贱人。这里是那里。你敢这等无礼。我更不中呵。须是相国之家。我是个未出嫁的闺女。你与他将着这等淫词来戏我。倘或我风火性的夫人知道呵。教你立地有祸。我本将掴破你个小贱人的口来。又道我是个女孩儿家。恶叉白赖。我只将这■〈闲〉帖儿告与夫人去。把你这小贱人。拷下你下半截来。〔正旦跪笑科云〕我则跪便了也。那生着我将来。我又不知上面写着甚么哩。〔唱〕
　　【雁过南楼】呀。他将那不犯触的厖儿变了。将我这奈抢白的脸儿难描。他扑腾腾怒怎消。我可丕丕心头跳。手脚儿滴羞笃速不知一个颠倒。忙哀告膝跪着。强扎挣刚陪笑。〔带云〕小姐。若告老夫人去呵。〔唱〕则被你送了人也干相思洛阳年少。
　　〔旦儿云〕小贱人好大胆也。〔正旦将出香囊科云〕小姐。且休恼波。〔唱〕
　　【六国朝】梅香嗏省闹。小姐哎你休焦。〔带云〕这物件。也要个下落。〔唱〕你道是那物件要归着。〔带云〕打睃。〔唱〕这东西索寻个下落。〔旦儿见香囊背云〕嗨。怎生落在他手里。〔正旦云〕你不道来。大胆小贱人。这里是那里。〔唱〕这须是先相国的深宅院。怎敢将小姐来便搬调。〔带云〕小姐是谁哩。〔唱〕小姐是未出嫁的闺中女。怎敢把淫词来戏谑。至如那风火的夫人性紧。把我这坏家门罪犯难招。请侍长快疾行。〔带云〕到夫人行去来。〔唱〕教奴胎吃顿拷。
　　〔旦儿云〕樊素。咱和你且慢慢的商量。〔正旦云〕先相国治家严整。仆妾不敢轻出入。今小姐不从母训。不修女德。背慈母以寄■〈闲〉传书。期少年而逾墙钻穴。以身许人。以物为信。近日慵妆倦绣。推称春困。原来为此。今已获赃。当小心将身请罪。恁的呵。倒有一个商量。反以罪过。加责于我。是何相待。我且不问你别的。这香囊上绣着两个交颈鸳鸯儿。煞主何意思那。〔唱〕
　　【喜秋风】亏你也用工描。〔带云〕这的是一把莲。〔唱〕却不是无心草。恁的般好门庭倒大来惹人笑。〔做走科唱〕我将这紫香囊待走向夫人行告。〔旦儿扯住科云〕我恰纔鬪你耍来。你便要将到那里去。〔正旦唱〕你是个女孩儿家端的可是甚为作。
　　〔旦儿扯住科云〕是我的不是了也。〔正旦云〕小姐。你可不要拷下我下半截来。〔唱〕
　　【归塞北】请放了。〔旦儿云〕樊素。你且耽待着些。〔正旦云〕那壁是小姐。〔唱〕怎生向贱妾行告躭饶。〔旦儿云〕是我的不是了也。〔正旦云〕小姐。你恰纔不要打我来。〔唱〕你却不掴绽我这樱桃樊素口。〔旦儿云〕樊素。你打我两下波。〔正旦云〕谁敢汤着你那杨柳小蛮腰。〔带云〕你过来跪者。〔唱〕今番轮到我妆么。
　　〔云〕小姐你慌么。〔旦儿云〕我可知慌哩。〔正旦云〕小姐你怕么。〔旦儿云〕我可知怕哩。〔正旦云〕小姐。你休慌莫怕。我也鬪你耍哩。〔旦儿云〕则被你諕杀我也。〔正旦云〕小姐。你实说。这香囊儿端的是你授与那生的来。〔旦儿云〕然也。〔正旦云〕你如何瞒着我。〔旦儿云〕我怕人知道。因此上不敢对你说。〔正旦云〕不争小姐因而作戏。那生实心希望。以致卧病不起。命垂顷刻。事不获已。方对梅香说破。再三叩头顿首。申意小娘子。果今生不遇。愿相期于地府。言与泣下。使妾不觉垂泪。因而不避雷霆之怒。冒渎玉颜。敢通佳信。以妾愚见。那生貌如玉立。腮若涂朱。词藻并驱于贾马。文翰不让于锺王。异日当决策登科。觑富贵如探囊取物。若小姐诚有此心。是佳人得配才子。有何不可。那生见今含情荏苒。真欲就死。小姐是仁者爱人。于心岂安哉。〔旦儿云〕伴读。你言之错矣。岂不闻聘则为妻。奔则为妾。况兼我乃相国之女。背慈母而与少年野合。将来有何面目。立于天地之间。那生为一女子。弃功名。违尊亲。损天理。成疾病。自丧其驱。此乃人而不仁。我何救哉。〔正旦云〕若顾小节。误人性命。亦未为得也。惟小姐熟思之。〔旦儿云〕伴读。你休说。我决然不肯。〔正旦云〕论语云。人而无信。不知其可也。那生四海无家。一身流落。小姐以物为信。以诗见许。今却失信。岂为女子之道。既然姐姐坚意不肯。我则将这香囊儿。告与老夫人行去。〔旦儿云〕且住者。和你再做商量。〔正旦云〕千求不如一諕。〔旦儿云〕这里也放刁。既然这般呵。等我再寻思咱。〔正旦云〕救人一命。胜造七级浮图。不索多虑。小姐有何台旨。着樊素回那生话去。〔旦儿云〕等我写数字。你捎去回他。他见了便知我的意思。〔与正旦简科〕〔正旦云〕我便将的去也。〔旦儿云〕你将的那里去。〔正旦云〕我送的与老夫人。去〔旦儿云〕姐姐。你是必送与那生去。若与夫人呵。枉送了我也。〔正旦云〕小姐休慌。我送与那秀才去也。〔旦随下〕〔白敏中上云〕恰纔樊素小娘子。将简帖儿和香囊。到小姐行去了。良久杳无音信。则这一时间如十年相似。倘或有些阻碍。可怎生奈何。我且凭几假睡咱。〔正旦上〕〔白起身搂科云〕小姐。你来了也。〔正旦云〕你又来了也。〔白敏中云〕呸。我错认了。那事如何。〔正旦唱〕
　　【怨别离】梅香今日有功劳。〔白敏中云〕那简帖儿。小姐收了也不曾〔正旦弹指科唱〕将一个小小的机关儿把你来完备了。〔白敏中云〕有甚好音信。教我知道咱。〔正旦唱〕有他那亲笔写的情词揣着吟藳。〔白敏中云〕小姐的回音。我看咱。〔正旦怀里取不见科唱〕呀。那里每不见了。〔白敏中云〕你怎么不小。心等他不见了。天那。我可死。了也〔正旦唱。〕哎。你个不了事的呆才可元来在这手儿里搦着。
　　〔白敏中云〕兀的不諕杀我也。〔正旦与白■〈闲〉科〕〔白跪接云〕小姐有书。怎敢轻亵。待我焚上一垆香。小娘子替我喝拜咱。〔正旦云〕我不会。〔白敏中云〕你不肯。我自喝咱。〔拜兴科〕〔正旦云〕见你娘也不似这般呵。〔唱〕
　　【归塞北】这■〈闲〉帖儿方胜小。见甚景像便待把香烧。不争你这狂客谨心参尺素。可待学文王下马拜荆条。见娘书信倒看的乔。
　　〔白敏中云〕我拆开看。元来上面四句诗。〔诗云〕寂寂深闺里。翻为今夜春。还将写诗意。怜取眼前人。惭愧。谁想有今日也。着小娘子这般用心。将何以报。〔正旦云〕我适纔为先生。几乎狼狈。一言难尽。〔白敏中云〕小姐约我今夜赴期。不知多早晚来也。〔正旦云〕他有嘱咐的话哩。〔唱〕
　　【净瓶儿】他想着书舍里人萧索。恰便似阳台上路迢遥。〔白敏中云〕今夜小姐怎生摆布。〔正旦唱〕他则待收拾云雨。怕泄漏春娇。待和你今宵。〔白敏中云〕今宵和小生怎的。〔正旦忍住不说科唱〕一句话到我这舌尖上却咽了。〔白敏中云〕可怎生却咽了。快说波。教小生喜欢咱。〔正旦唱〕不说破把先生且闷着。〔白敏中云〕小姐怎生分付你来〔正旦唱〕他着我对你便低低道。〔白敏中云〕道甚么。〔正旦唱〕他教你夜深时休睡。〔白敏中云〕今夜我那里得那睡来。〔正旦云〕着你等。〔白敏中云〕怎么又不说了。着小生等甚么。〔正旦唱〕着你等等等到明朝。 
　　〔白敏中云〕小娘子休要耍。快些儿说波。〔正旦唱〕
　　【好观音】上覆你个气咽声丝张京兆。他待填还你枕剩衾薄。待着你帽儿光光过此宵。〔白敏中云〕天色晚了。日头敢落了也呵。〔正旦唱〕恰正午怎盼的日头落。不曾见这急色的呆才料
　　〔白敏中云〕小姐委实多早晚来也。〔正旦唱〕
　　【随煞尾】你听那禁鼓冬冬将黄昏报。等的宅院里沉沉都睡却。悠悠的声揭谯楼品昼角。珰珰的水滴铜壶玉漏敲。刷刷的风飐芭蕉凤尾摇。厌厌的月上花梢树影高。悄悄的私出兰房离绣幕。擦擦的行过兰干上甬道。霍霍的摇动珠帘你等着。巴巴的弹响牕棂恁时节的是俺来了。〔下〕
　　〔白敏中云〕小娘子去了。兀的不欢喜杀小生也。不枉了害这几日相思病。恰纔得了小姐这个■〈闲〉帖儿。小生好欢喜也。这一会儿肚皮里有些饥上来了。小生吃一顿好茶饭。打扮的齐齐整整。等待小姐到来。同谐鱼水之欢。共效于飞之乐。那时节只怕小姐你苦哩。〔下〕
　　〔音释〕
　　落音涝　约音耀　削音小　药音耀　焙音备　乐音涝　椁活卯切　筓音肌　棰吹上声　间去声　霎音杀　掴音国　厖音忙　着池烧切　谑音晓　长音掌　慵音虫　作音早　荏壬上声　苒音冉　搦囊带切　索音嫂　薄巴毛切　却音巧　谯音樵　角音皎　刷双寡切　飐占上声　厌平声　幕音冒　甬音勇　棂音苓
　　第三折
　　〔白敏中上诗云〕万籁无声自寂寥。一轮明月上花梢。庭阶竚立痴心望。盼杀姮娥下九霄。小生白敏中。感蒙小姐不弃。许我今宵赴约。这早晚还不见来。小娘子。你若不来呵。我这病觑天远入地近。眼见的无那活的人也。〔看天科云〕日头可也还早哩。我且看几行书咱。天也。我有甚么心肠看这书。这早晚不知是甚么时候。我试看咱。呀。纔午时也。天也。偏生今日这样长。我试吟诗咱。读书继晷怕黄昏。不觉西沉强掩门。欲赴海棠花下约。太阳何故又生根。呀。可早未时也。我且坐一坐。〔坐科云〕我怎生坐的住。我再看咱。天也。可怎生还是未时我央及你咱。我与你唱喏。怎生不动。我与你下跪又不动。我与你下拜也不动。呸。鳔胶粘住你哩。泼毛团好无礼也。小生不才杀波。也是个白衣卿相。今日用着你。故意的不晚。你则道我不认的你哩。当日尧王时。有十个日头。被后羿在昆仑山顶上。射落九个。止留你一个。你晓来夜去。催迫了多少好人。你若是欢喜呵。腆着你那红馥馥的脸儿。你苦恼了呵。云生在东南。雾长在西北。你听者。无端三足乌。团团光闪烁。安得后羿弓。射此一轮落。呀。便好道人有善愿。天必从之。头里未曾闹他时。还是未时。方纔闹了呵。可早日头落了也。呀。鼓楼上可早发擂也。可早撞钟也。小生在此。等候小姐。这早晚敢待来也。〔正旦上云〕妾身樊素。我收拾下香卓儿了。请俺小姐烧香去来。我想白敏中可谓端谨之士。从见小姐。荏苒成病。几乎丧命。将平日所学。一旦废矣。正好道只因天下美人面。改尽世间君子心。此事若非妾在其中说诱骗吓。焉能成得。如今瞒着夫人。推烧夜香。着俺小姐和那生赴约去。正是一股金钗半边镜。世间多少断肠人。〔唱〕
　　【越调斗鹌鹑】想着那星斗文章。几回家逢咱稽颡。只为那花月精神。一见了教人断肠。用了我说六国喉舌。下三齐智量。不甫能添了晚妆。推烧夜香。如此般月白风清。花浓气爽。
　　【紫花儿序】月溶溶梨花庭院。风淡淡杨柳楼台。雾蒙蒙芳草池塘。如此般好天良夜。淑女才郎。相将。意厮投门厮对户厮当。成就了只凤孤凰。这一个夜月南楼。那一个窥视东墙。
　　【小桃红】那生敢倚书牕想象赴高唐。〔白敏中向前搂旦科云〕小姐。你来了也。〔正旦慌科云〕是谁。〔白敏中云〕是我。〔正旦唱〕吓得我可扑扑小鹿儿心头撞。偌早晚是谁人敢无状。〔白敏中云〕我则道是小姐来了。〔正旦唱〕可怎生恁风狂。〔白敏中云〕我不想是小娘子。你恕罪咱。〔正旦云〕可早是我哩。是夫人呵。可怎生了也。〔唱〕若是俺夫人撞见如何讲。〔白敏中云〕是小生病的这般昏了也。〔正旦唱〕便道是害的你神魂荡漾。你也合将眼皮开放。你常好是热蟒也沈东阳。
　　〔云〕先生。你且在那厢等着。俺小姐便来也。〔旦儿上云〕天色晚了也。我烧香去。〔正旦云〕小姐。你烧香咱。〔旦儿云〕樊素。将香盒儿来者。〔正旦云〕小姐。香盒儿在此。〔旦儿云〕我拈香咱。此一炷香。愿亡过父亲。早生天界。第二炷香。愿在堂老母安康。〔正旦背云〕我听小姐这一炷香可愿谁。〔旦儿云〕我没的愿。〔正旦云〕我与小姐说明。这一愿。则愿的俺小姐嫁一个风风流流。可可喜喜。标标致致好姐夫也。拖带樊素咱。〔旦儿云〕你看这贱人。〔正旦向白云〕先生。那花阴之下。烧香的不是俺小姐。〔白敏中云〕小生敢去也不敢去。〔正旦云〕先生。你去不妨。〔白敏中云〕小生读圣贤之书。夤夜与女子相期。莫是非礼么。〔正旦唱〕
　　【鬼三台】呸。这的是赴约的风流况。须不是乐道的颜回巷。〔白敏中云〕子钓而不纲。弋不射宿。〔正旦唱〕哎。那里也歪谈乱讲。〔白敏中云〕小生敢去么。〔正旦云〕先生。我问你咱。〔白敏中云〕问小生些甚么。〔正旦唱〕你因甚么病在膏肓。〔白敏中云〕小生则为小姐来。〔正旦云〕你既为小姐呵。你过去波。〔白敏中云〕是好月色也。〔正旦唱〕百忙里卖弄甚么风清月朗。〔白敏中云〕我向小姐跟前去。怎么百般的那不动这脚步也。〔正旦唱〕当初那不能彀时害的来狂上狂不甫能得相见諕的来慌上慌。〔白敏中云〕见了小姐。不由的我心头忒忒的怕将起来。〔正旦唱〕见他时胆战心惊。把似你无人处休眠思梦想。
　　〔白敏中云〕过去不妨么。〔正旦云〕你过去不妨事。〔唱〕
　　【金蕉叶】这的是桃源洞花开艳阳。须不比祆庙火烟飞浩荡。〔正旦推白云〕去。〔旦儿叫云〕是甚么人。〔白慌科云〕是小生。〔正旦唱〕阳台上云雨渺茫。可做了蓝桥水洪波泛涨。
　　〔旦儿怒科云〕却原来是白敏中。你既读孔圣之书。必达周公之礼。你这般行径。是何相待也。〔白敏中云〕兀的不羞杀小生也。〔正旦云〕呀。小姐变了卦也。白敏中。你那背地里嘴那里去了。〔唱〕
　　【调笑令】劈面的便抢。和俺那病襄王。呀。怎生来翻悔了巫山窈窕娘。满口儿之乎者也无拦当。用不着恭俭温良。諕的那有情人恨无个地缝儿藏。〔带云〕毛毛羞么。〔唱〕羞杀我也傅粉何郎。
　　〔白敏中云〕百忙中你也花白我。〔正旦唱〕
　　【秃厮儿】请学士休心劳意攘。俺小姐则是作耍难当。〔旦儿打正旦科云〕谁着你这早晚引将他来。〔正旦云〕小姐休闪了手。〔笑科唱〕这的是我传书寄■〈闲〉请受的赏。谁承望。向咱行。倒有风霜。
　　〔旦儿怒科云〕这一场都是樊素辱门败户的小贱人。〔正旦唱〕
　　【圣药王】他道是这一场。这一桩。都是这辱门败户小婆娘。〔旦儿云〕我告夫人去也。〔正旦冷笑科唱〕杀人呵要见伤。拿贼呵要见赃。〔白怕跪科云〕望小姐怜小生咱。〔正旦唱〕请起来波多愁多病俏才郎。〔出香囊科〕〔带云〕打睃。〔唱〕这是谁与他的紫香囊。
　　〔旦儿云〕好姐姐。我斗你耍哩。〔正旦云〕我却疼哩。〔白起身科云〕则被你諕杀我也。〔旦儿云〕有人来也。〔夫人撞上咳嗽众做慌科〕〔正旦唱〕
　　【麻郎儿】这声音九分儿是你令堂。〔夫人云〕这一定是樊素小贱人。〔正旦唱〕呀。头一句先抓揽着梅香。〔旦儿慌科云〕是谁。〔正旦云〕小姐。悄悄的。是老夫人来了。〔旦儿云〕樊素。直被你引的老夫人来。可怎了也。〔正旦唱〕您吵闹起花烛洞房。自支吾待月西厢。
　　〔旦儿云〕樊素。老夫人问我。可着我推甚么。〔正旦扯旦儿科〕〔唱〕
　　【幺篇】哎。不妨。〔白敏中云〕小娘子可怎了也。〔正旦指白科唱〕莫慌。〔指自科唱〕我当。〔夫人云〕先唤过樊素那小贱人来。〔白敏中向旦云〕小姐。望你遮盖俺咱。〔正旦云〕小姐。你受责呵。理之当然。我可图些甚么来。〔旦儿云〕罢么。好姐姐。你先过去。你自回的好着么。〔正旦云〕由他。你两个只在这里。我过去见夫人。若说得过呵。你休欢喜。说不过呵。你休烦恼。〔见夫人科〕〔夫人云〕小贱人跪者。〔正旦跪科〕〔夫人云〕小贱人你知罪么。〔正旦云〕我不知罪。〔夫人打科云〕这小贱人。你还说不知。你做的好勾当哩。〔正旦唱〕亲生女非比他行。家丑事不可外扬。〔夫人云〕谁着你引着小姐。往后花园中。看白敏中去来。你若实说呵。我便饶了你。你若不实说呵。我打死你个小贱人。〔正旦云〕谁见来。〔夫人打科云〕我亲自撞见。你还强嘴。〔正旦云〕老夫人休打闪了手。此非妾之罪。皆夫人之过也。〔唱〕你索取一个治家不严的招状。
　　〔夫人云〕这小贱人。连我也指攀着。〔正旦云〕请夫人息雷霆之怒。容贱妾陈是非之由。当日先相国临终遗言。道夫人将小姐纳白敏中为壻。为报参军救死之恩。如违我之遗言。我死不瞑目。言犹在耳。白敏中到来。不审夫人何意。却令小姐以兄妹之礼相见。既然如此。只合将白敏中送于别馆安下。厚赆他还乡。以绝其望。却留在后花园中万卷堂上居住。使佳人才子。临风对月。心非木石。岂无所思。妾身之罪。固不可逃。夫人之愆。亦不可免也。〔夫人云〕我却有甚罪。〔正旦云〕夫人有四罪。〔夫人云〕我有那四罪。〔正旦云〕不从相国遗言。罪之一也。不能治家。罪之二也。不能报白氏之恩。罪之三也。不能蔽骨肉之丑。罪之四也。〔唱〕
　　【络丝娘】自寻思识礼义尊严使长。〔云〕我想孟母为子三迁。陵母为子伏剑。陶母为子剪发。曾母为子投梭。古来贤者。后代扬名。〔唱〕几曾做这般出丑腤臜勾当。〔夫人云〕你这般说呵。罢了那。〔正旦唱〕罢不罢休不休乞个明降。〔夫人云〕罢罢罢。这妮子倒连我也指下来。想起来则是我养女儿不气长。都是我的不是了也。〔正旦唱〕既恁的呵只合着他两个同归鸳帐。
　　〔夫人打科云〕小贱人倒只由你那。我不饶你。与我唤过小蛮来。〔正旦起出见旦云〕小姐。且喜老夫人将那棍子。则是滴溜溜的打在我这身上。被我比长比短。一遍说过了。老夫人如今叫你过去哩。〔旦儿云〕羞人答答的。怎么去见母亲。〔正旦云〕娘跟前。有甚么羞。你见去规闭了眼者。〔旦见夫人跪科〕〔夫人云〕好小贱人。你羞么。我怎么抬举你来。岂不闻男婚女配。古之常礼。你今日做下这等勾当。我是个不戴头巾的男子。兀的不气杀我也。〔做喝科云〕小贱人。且回房中去。明日和你理会。唤过那小禽兽来。〔旦下〕〔正旦见白科云〕先生。俺小姐招了也。老夫人着你过去哩。〔白敏中云〕小生惶恐。怎么见老夫人。〔正旦云〕不妨事。休佯小心。老着脸子过去。〔白见夫人科〕〔夫人云〕小禽兽。你羞么。怎么做那读书人。我着你兄妹为之。却做下这等勾当。有那般贤明父母。生下你这不肖儿男。我待声扬呵。知道的是你个小禽兽无理。不知道的说俺家忘了人大恩。我若不看你那亡过的父亲面呵。唤宅院里人来打坏了你。等到天明钟声罢。便离了我家去。呸。小后生家不存心于功名。却向那女色上留心。我看你再有甚么脸见我来。〔下〕〔正旦背听科〕〔白敏中云〕羞杀我也。这里不可久留。等到五更钟声罢呵。便索离他家门去也。〔正旦云〕先生。你休烦恼。〔唱〕
　　【雪里梅】你好壮脸也画眉郎。〔白敏中云〕都着你的道儿。〔正旦唱〕并不曾干多口小红娘。〔白敏中云〕我这里不敢再住。须索上朝应举去也。你叫小姐见我一面儿去也好。〔正旦唱〕俺姐姐道足下不须悒怏。好事也从来魔障。〔带云〕俺小姐道来。〔唱〕只教你把心儿放长。
　　〔白敏中云〕小姐既有此心。休傒落我也。〔正旦唱〕
　　【青山口】哎。不妨不妨你走将来效鸾凰。女孩儿须是慌。〔白敏中云〕这都是小生命薄。偏生逢着夫人走将来的快也。〔正旦唱〕左想右想全不想。可可的老夫人偏撞上。你便有口呵怎对当。好羞惭做这场。教你收拾书箱。打迭行装。便赴科场。献策君皇。两袖天香。一部笙簧。宴罢琼林出建章。车盖轩昂。祗候成行。乡也么乡却还乡。堂也么堂拜高堂。子母商量。旧约难忘。锦屏前花烛辉煌。那时节也替我撮合山妆一个谎。
　　〔白敏中云〕小姐别有甚么嘱付小生的言语。〔正旦云〕小姐赠与足下玉簪一枝。金凤钗一只。你知道其意么。〔白敏中云〕不知。小姐送我玉簪金钗。却主何意。〔正旦唱〕
　　【收尾】俺小姐情坚如碧玉簪。心赤如黄金凤。意不别你个白衣相。〔白敏中云〕小姐还有甚么分付小生来。〔正旦云〕呀。争些儿把来忘了。〔唱〕两件事教先生行拜上。〔白敏中云〕那两件事那。〔正旦云〕小姐道。你若是凤墀得志。鴈塔题名。可早来呵。〔唱〕做俺这有情的相国状元郎。〔白敏中云〕那一件却是甚么。〔正旦云〕则不要教人骂你。〔唱〕骂你做薄幸的长安少年党。〔下〕
　　〔白敏中云〕天色明了也。小生收拾行装。求取功名。走一遭去。〔诗云〕纔见开花骤雨催。团圆明月忽云迷。渔翁偶入荷花荡。打散鸳鸯各自飞。〔下〕
　　〔音释〕
　　籁音赖　晷音癸　强欺痒切　鳔邦妙切　羿音意　腆天上声　馥音伏　蟒忙上声　肓音荒　祆音轩　涨音帐　窈音杳　窕条去声　当上声　缝去声　抓庄瓜切　揽音览　赆音尽　腤音庵　臜音簪
　　第四折
　　〔外扮李尚书引祗从上诗云〕捧持日月受皇恩。掌握经纶四十春海内尽皆知姓字。昔年龙虎榜中人。老夫姓李名绛。字深之。自进士及第。累蒙擢用。随朝数载。因老夫廉能清干。谢圣恩可怜。官封监察御史。正授吏部尚书之职。今有一人。乃是白参军之子白敏中。撺过卷子。日不移影。应对百篇。圣人见喜。加为翰林院大学士。则他亡父在日。与晋国公裴节度征讨淮西。曾被贼兵围困。有白参军挺身步战。身被六鎗。杀退贼兵。救得裴节度。后白参军金疮举发。将欲垂命。裴相国就问。有何遗嘱。参军曰。小官别无他嘱。止有一子。名唤白敏中。少习儒业。愿相国量才提拔。某虽死而无撼矣。相国答曰。足下但勿动念。某有一女。小字小蛮。就许令嗣敏中为妻。以报足下救死之恩。次后彼各辞世。今日白敏中一举状元及第。奉圣人的命。将裴相国家属老小。取到京师。赐宅住坐。着老夫主婚。令白敏中早完这门亲事。老夫如今唤个官媒婆来。着他就提这门亲事去。左右的。与我唤一个官媒婆来〔祇从云〕理会的。官媒婆。相公唤你哩。〔净扮媒婆上云〕来了来了。自家是个官媒婆。这京城内外。官宦人家。都是俺说合亲事。门首有人唤我。我见他去。是谁唤我。〔祗从云〕相公唤你哩。〔官媒云〕哦。是相公唤我。我和你同去。〔祗从报科云〕相公。唤的官媒婆来了也。〔李尚书云〕着他过来。〔官媒见科云〕相公唤媒婆。那厢使用。〔李尚书云〕兀那媒婆。你去那奉命搬取来的裴相国家说亲去。道有圣人命。着老夫主婚。着他那小蛮小姐。招今春状元为壻。则今日好日辰。便要成亲哩。不可延迟。〔官媒云〕理会的。〔李尚书云〕左右。你再叫一个山人。那里去下亲。老夫随后便来了也。〔同下〕〔夫人同旦正旦引院公上云〕老身韩氏。今蒙圣人恩命。将俺子母二人。搬取来京。赐宅一所居住。皆赖先夫积德也。院公。门首觑者。若有人来时。报复我知道。〔官媒上诗云〕我做媒婆古怪。人人说我嘴快。穷的我说他有钱。丑女我说他娇态。讲财礼两下欺瞒。落花红我则凭白赖。似这等本分为人。定图个前程远大。妾身乃官媒婆。奉圣命往裴相国家说亲去。可早来到也。院公报复去。有官媒婆在于门首。〔院公报科〕〔夫人云〕着他过来。〔官媒见科云〕妾身乃官媒婆。奉圣人的命。差吏部李尚书主婚。将今春状元。招与小姐为壻。则今日好日辰。就要成这门亲事。着俺官媒婆来说知。准备花红酒食。这早晚敢待来也。〔夫人云〕媒婆你说去。俺家小姐。已有婚了。不敢应承。〔媒婆云〕老夫人差矣。我奉圣人的命。你怎敢违宣抗勅。则今日便要成亲。〔丑扮山人上云〕小子姓黄名孔。是这在城人氏。做着个山人。今日奉吏部李尚书钧旨。着我去裴相国家去下亲。院公报复去。道有山人来了也。〔院公报科〕〔夫人云〕着他过来。〔山人见科云〕老夫人磕头。奉李尚书的命。着俺山人来下亲。〔夫人云〕谁想有这场蹊跷的事。如之奈何。〔旦儿云〕嗨。如今可怎了也。〔官媒云〕好教小姐知道。今日便要过门成亲事哩。那状元说来。他穿的是三品公服。你家也没甚人。休想他下拜。那里为个妇人折腰于人。你每准备着。这早晚状元敢待来也。〔正旦云〕嗨。谁想有今日这场异事。如今奉圣人的命。勅赐一个状元。来俺家做女壻。不争这般呵。那里发付那生也呵。〔唱〕
　　【双调新水令】今日个洞房中勅赐与栋梁材。〔云〕小姐。我可是敢问你么。〔唱〕则你那寄香囊故人安在。〔旦儿云〕说这状元好才学哩。〔正旦唱〕都因他七步才及第了。〔旦儿云〕说那人有些■〈忄刍〉■〈忄敝〉啰。〔正旦唱〕带得那一块■〈忄刍〉过门来。他承恩在玉殿金阶。更堪那兰省乌台。似这般相貌胎孩。〔带云〕他今日到咱门呵。〔唱〕休想肯拜俺先代。
　　〔山人云〕兀那媒婆。你说去。时辰到了豫备香花果品。纸烛千张。坛斗弓箭。五谷寸草。这早晚新状元敢待来也。〔白敏中冠带引祗候上诗云〕宫锦宫花跃紫骝。夸官三日凤城游。不知结彩楼中女。若个争先掷绣球。小官白敏中。谁想有今日也。我自到贡院中。撺过卷子。金銮殿上。圣人亲试。日不移影。应对百篇。圣人言曰。前朝李翰林。不过如此。将小生一举状元及第。一日加某十三级。官至翰林大学士。今奉圣人的命。教我去裴相国家门下为壻。虽然如此。想当日被老夫人那场羞辱。有何面目见之。我待不去来。奈圣人的命。不敢有违。我如今左使机关。到他家里。则推素不相识。看他认的我么。〔行科山人唱科诗云〕锦城一步一花开。专请新人下马来。今日鸾凰成配偶。美满夫妻百岁谐。〔白将牙笏遮面与旦并坐科山人云〕将五谷寸草来。〔官媒云〕要做甚么。〔山人云〕先把新女壻撒和撒和。不认生。〔官媒云〕你正是精驴。休要胡说。〔白敏中云〕山人去罢。〔山人下〕〔正旦云〕我待不言语来。他道俺不理会的。我着这秀才。吃我几句儿咱。小姐。梅香寻思来咱。人只要得志。便好了也。若是不得志呵。〔唱〕
　　【驻马听】头刺在万丈深崖。苦志捱时怎的捱。〔带云〕那穷酸每一投得了官呵。〔唱〕胸腆在九霄云外。可正是春风来似不曾来。〔白坐不稳科〕〔正旦云〕他为甚么坐不稳。〔唱〕则他那穷骨头消不得相公宅。〔白敏中云〕哎。我肚里好饱也。〔正旦云〕你直恁般豪气那。〔唱〕则是你那饥肚皮不克化黄虀菜。尽教他休要睬。不到那二更过敢挣破了天灵盖。
　　〔官媒云〕乐人每好生动乐者。〔白敏中云〕休动乐关雎乐而不淫。哀而不伤。动他做甚么。〔官媒云〕将酒来。与状元饮个交杯盏儿。〔白敏中云〕甚的是交茶换酒。好人呵殢酒。我但尝一点酒。昏沉三日。天生不饮酒。〔官媒云〕夫妇婚礼。少不得用些酒儿。〔白敏中云〕我一生不待见妇人面。但与妇人相见。脑裂三分。〔官媒云〕却不道夫唱妇随。〔正旦笑科云〕我若不花白他呵。这人直胡说。到明日他将我做何等看待。却不道天有酒星。地有酒泉。圣人云。惟酒无量不及乱。几曾教人不饮酒来。且休说上古贤人。则说近代李翰林。饮酒一斗。作诗百篇。称为谪仙。这状元却说但尝一点。昏沉三日。〔唱〕
　　【乔牌儿】哎。你可甚么酒量宽似海。〔云〕男子生而愿为之有室。女子生而愿为之有家。他说一生不待见妇人之面。〔唱〕岂不闻无后最为大。着何时重解香罗带。吾未见好德如好色。
　　【豆叶黄】他看书呵秉烛在寒斋。几曾画眉呵走马到章台。〔白敏中云〕若不是圣人教我来呵。休道是个妮子。你便是玉天仙谁爱他。〔正旦云〕他道非圣人勅命呵。〔唱〕便做道玉天仙也不爱。〔白敏中云〕男子大丈夫以功名为念。要这媳妇做甚么。〔正旦唱〕小姐呵。〔唱〕今夜比宋弘十分事不谐。天地有混沌初开。日月有昏昼推排。男女有夫妇和谐。他待将大道沈埋。正义全乖。那些儿配合三才。便做有位列三台。也须要燮理阴阳。调和鼎鼐。
　　〔云〕这状元把牙笏半遮其面。未知他生的如何。我试看咱。〔唱〕
　　【滴滴金】据他这般■〈忄刍〉■〈忄敝〉轩昂。决然生的清奇古恠〔云〕我向前望那生一望咱。〔唱〕我这里推剪烛傍银台。〔白敏中云〕媒婆。那里烧着花烛也。〔正旦望笑科〕〔旦儿云〕你笑怎么。〔正旦唱〕不是我见景生情。须是我便。并赃拏贼。我为甚的喜笑咍咍。
　　〔旦儿云〕你怎么这等好笑。〔正旦唱〕
　　【折桂令】今夜个有朋自远方来。〔旦儿云〕是那个亲眷。〔正旦唱〕你今日对上菱花。配上金钗。〔旦儿云〕你说波是谁。〔正旦唱〕当日个赶的他羞脸儿离门。如今个气昂昂日转千阶。从今后秦弄玉休登凤台。早则是汉刘郎悞入天台。〔旦儿云〕敢不是么。〔正旦唱〕不索疑猜。我认的明白。是少欠你无万数相忆相思。他步蟾宫将桂枝折得回来。
　　〔旦儿云〕您且慢些欢喜。休错认了。〔白敏中云〕兀那小奴才。你说谁哩。我待不言语来。忍不的你这般胡说乱道。你则道我不认的你。你近前来。我试问你咱。〔正旦云〕小姐。我道你休说波。〔唱〕
　　【鴈儿落】呀。恼了这春风门下客。〔白敏中云〕你道我不敢打你么。〔正旦云〕你便是新状元呵。也则是俺家新女婿。怎生要打我那。〔唱〕则是我少欠你那脓血债。〔白敏中云〕你则管胡言乱道。端的是说谁。〔正旦唱〕据梅香胡口开。〔白敏中云〕我既是你家女壻。也是你的侍长。我怎生不敢打你。〔正旦唱〕告学士高抬手权躭待。
　　〔白将牙笏待触科〕〔正旦云〕你打谁哩。〔白敏中云〕兀的不是樊素。小娘子你可休怪。〔正旦笑科〕〔唱〕
　　【得胜令】这壁厢是没上下的小奴胎。〔白敏中云〕那壁厢莫不是小姐么。〔正旦唱〕那壁厢是抢白你的女裙钗。〔白敏中云〕那一夜小姐则被他抢白杀小生也。〔正旦唱〕那的是俺小姐存贞烈。〔白敏中云〕都是老夫人阻了佳期也。〔正旦唱〕是俺那老夫人使的计策。把好事冲开。教你挣一个金鱼袋。〔白敏中云〕樊素。今日有圣人的命。可将我赶出么。〔正旦唱〕虽然是御笔亲差。你可也索安排着玉镜台。
　　〔白敏中云〕请岳母拜见咱。〔夫人上云〕我道是谁来。原来却是白敏中。〔见科〕〔白敏中云〕请岳母稳坐将酒来我与岳母把杯呵。〔正旦云〕住者。〔唱〕
　　【落梅风】俺夫人从来天戒。〔白敏中云〕夫人既不饮。小生横饮几杯。〔正旦云〕你便休要饮。甚的是交茶换酒。好人呵肯殢酒。你说但尝一点。昏沈三日也。〔唱〕你道你酒量窄。〔白敏中云〕筵前无乐。不成欢乐。乐人每动乐者。〔正旦云〕休动乐关睢乐而不淫。哀而不伤。动他怎么。〔唱〕听不的乱宫商大惊小恠。〔白放下盏对夫人云〕岳母请坐。受你女壻两拜咱。〔正旦云〕住者。休拜。〔正旦扶住科〕〔唱〕我见他参岳母向前忙扶策。〔白敏中云〕我拜岳母。你又扶我做甚么。〔正旦云〕你不道来。〔白敏中云〕我道甚么来。〔正旦云〕那里有那为个媳妇折腰于人的。〔唱〕你穿的是朝君王紫袍金带。
　　〔白敏中云〕你都不曾忘了一句儿。〔夫人云〕白状元你休怨我。不是老身赶你去呵。焉能有今日。〔白敏中云〕当日蒙老夫人垂顾。今日恩荣。共享富贵了也。〔正旦云〕先生是状元才子。不辱相门楣。〔唱〕
　　【沽美酒】汉相如志已谐。卓文君笑盈腮。〔旦儿云〕今日樊素也欢喜了也。〔正旦唱〕这的是一段姻缘天上来。现如今名扬四海。正淑女配多才。
　　【太平令】俺小姐这一个有千般娇态。新状元有万种襟怀。荷皇恩荣升宠赉。成配偶不胜感戴。端的个美哉。壮哉。这都是圣裁。〔院公上云〕喏。报的夫人状元知道。有天朝使命到了。〔白敏中云〕快排香案。接待天使。〔正旦唱〕愿万万载民安国泰。
　　〔李尚书上云〕小官李绛。奉圣人的命。到晋国公宅上。成合这门亲事。加官赐赏。走一遭去。可早来到也。白敏中。你一家儿望阙跪者。听圣人的命。只为你父参军。曾救裴晋公之难。许小蛮为妻。以报大恩。今白敏中登科及第。成就此亲。官封三代。裴夫人赐金千两。你听者。〔词云〕晋国公开国勋臣。遗玉带许结婚姻。白敏中果登云路。奉圣命匹配成亲。赐小蛮凤冠霞帔。赐夫人万两金银。今日个加官赐赏。一家门共戴天恩。
　　〔音释〕
　　撺粗酸切　■〈忄刍〉音炒　■〈忄敝〉音必　宅池斋切　虀祭平声　过平声　殢音腻　色筛上声　燮音屑　鼐音奈　贼池斋切　咍音台　白巴埋切　客音楷　策钗上声　音债　窄斋上声　赉音赖
　　题目　挺学士傲晋国婚姻　
　　正名　■〈亻刍〉梅香骗翰林风月
　　■〈亻刍〉梅香骗翰林风月杂剧终

《元曲选》　包龙图智勘后庭花杂剧　（明）臧晋叔 编
　　包龙图智勘后庭花杂剧　　（元）郑庭玉 撰
　　●包龙图智勘后庭花杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　老廉访恩赐翠鸾女　正名　包待制智勘后庭花 
　　第一折
　　〔冲末扮赵廉访引祗从上诗云〕一片忠勤抱国忧。渐看白发已蒙头。可怜恩赐如花女。非我初心不敢留。老夫汴梁人氏。姓赵名忠。字德方。嫡亲的三口儿。夫人张氏。有一个家生的孩儿。是王庆。为某居官颇有政声。加老夫廉访使之职。今日早间圣人赐老夫一女。小字翠鸾。着他母亲随来。近身伏侍老夫。尚不知夫人意下如何。未敢便收留他。我今着王庆领的去见夫人。看道有何话说。左右那里。与我唤将王庆来。〔祗候云〕理会的。王庆那里。老爷呼唤。〔凈扮王庆上云〕自家王庆。在这赵廉访老相公府内做着个堂候官。家私里外。都是我执掌。一应人等。谁不惧怕我。今日老相公呼唤。不知有甚事。须索走一遭去。不必报复。径自过去。〔做见科云〕老相公呼唤王庆。那厢使用。〔赵廉访云〕王庆。你近前来。我问你。圣人赐我的那娘儿两个。在于何处。〔王庆云〕现在府中。〔赵廉访云〕你与我唤将来。〔王庆云〕翠鸾子母二人安在。〔旦扮翠鸾同卜儿上诗云〕数日府门下。无缘得自通。承恩不在貌。教妾若为容。妾身姓王名翠鸾。这是俺母亲。圣人将俺子母二人。赐与赵廉访大人。到此数日。不蒙呼唤。哥哥。你唤俺做甚么。〔王庆云〕您见相公去。〔见科〕〔赵廉访云〕王庆。这是那子母两个么。你如今领的他去见夫人。若说甚么。便来回老夫的话者。〔下〕〔王庆云〕你子母二人。跟我见老夫人去来。〔同下〕〔旦扮夫人上〕〔诗云〕夫主为官在汴京。禄享千锺爵上卿。一生不得闺中力。若个相扶立此名。妾身是赵廉访的夫人。嫡亲的三口儿。有个家主孩儿王庆。我平昔性不容人。家中内外事务。都来问我。这两日怎么不见王庆来。〔王引旦卜上云〕奉老相公言语。教我领他二人见夫人去。您两个只在门首。待我先见过了夫人。出来唤你。〔旦云〕理会的。〔王见夫人科云〕今有圣人御赐翠鸾女子母二人。伏侍老相公。老相公不敢收留。教王庆领来见夫人。〔夫人云〕你唤来我看。〔王庆云〕您子母二人见夫人去〔旦卜见科〕〔夫人云〕这年纪小的女孩儿是生的好。教他伏侍老相公。假若得一男半女。那里显我。则除是这般。王庆。你来。你如今将他子母二人。或是勒死。或是杀死。我只要死的不要活的。只在你身上干得停当。待死了呵回我话来。〔下〕〔王庆云〕可有甚么难处。将他两个所算了便是。您子母且去这耳房中安下者。〔旦卜下〕〔王庆云〕且住。我欲待害了他两个。奈我下不的手。如今有一人。乃是李顺。他是个酒徒。他浑家与我有些不伶俐的勾当。我如今到他家去。若不在时。和他浑家说句话。我自有个主意。〔下〕〔搽旦扮张氏上云〕妾身姓张。夫主李顺。有个孩儿唤做福童。是个哑子。不会说话。我不幸嫁了这个汉子。他每日只是吃酒。家私不顾。在这衙门中做着个祗候人。又有个王庆管着俺李顺。我与他有些不伶俐的勾当。这两日怎生不见王庆来。〔王庆上云〕来到门首也。李顺在家么。〔搽旦云〕家里来。李顺不在。〔王见科〕〔搽旦云〕王庆。怎生这几日不见你。〔王庆云〕这几日家里事忙。〔搽旦云〕有甚么事。〔王庆云〕如今圣人赐与俺廉访相公翠鸾子母两个。伏侍相公。教我领去见夫人。夫人教我所算了他。我可下不的手。我如今待着李顺所算他去。〔搽旦云〕王庆你来。欲要咱两个长久做夫妻呵。我有一计。你如今见了李顺。则道夫人着你所算他子母二人。则要死的不要活的。则三日便要回话。他必定领来家中所算他。我见了呵。便道休要害了他。我将他两个的首饰头面都拿了。我着他将子母二人放了。到第三日你可来问李顺。那子母二人安在。他必然说所算了也。你便说。兀那厮说你要了他首饰头面。放的他走了。他必然支吾。你便道你浑家必定知情。你便将着大棍子諕我。我便道休打我。俺丈夫要了他首饰头面。放的他二人走了。你便道是实呵。拖你见夫人去来。那厮害慌。你便道李顺你要饶么。他道可知要饶哩。你道要饶呵。休了你那媳妇。他道休呵谁要。你道我要。若是他休了我呵。咱两口儿永远做夫妻如何。〔王庆云〕此计大妙。〔搽旦云〕我回房中去。李顺敢待来也。〔正末扮李顺上云〕自家李顺的便是。衙门中回来到俺家门首也。〔王庆云〕兀那李顺。说甚么哩。你又醉了也。〔正末云〕是王庆哥。唤我做甚么。〔王打科云〕这厮不办公事。则是吃酒。〔正末云〕哥。你休打。我不曾吃酒。我若吃酒吃血。〔王庆云〕你看这厮现醉了。只赌咒。〔又打科云〕你这厮则吃酒。不干公事。〔正末云〕哥也。〔唱〕
　　【仙吕点绛唇】你但来絮的头昏。不嫌口困。施呈尽抖擞精神。做一个煿煎滚。
　　〔王庆云〕你这厮每日家在那里来。〔正末唱〕
　　【混江龙】我从撞钟时分。〔王庆云〕撞钟时。你在那里做甚么。〔正末唱〕我立钦钦谁敢离衙门。常怀着心惊胆战。滴溜着脚踢拳墩。哎。你个身着紫衣堂候官。欺负俺这面雕金印射粮军。〔王庆云〕你这厮紧使着紧不去。慢使着慢不去。〔正末唱〕哥也把小人紧使紧去。慢唤慢来。谁敢道违了方寸。何须发怒。不索生嗔。
　　〔王庆云〕兀那厮。我如今分付你一件事。便与我所算了两个人去。〔正末云〕哥也。小人不敢去。教别人去罢。〔王庆打科云〕我使着你。怎生不去。〔正末唱〕
　　【油葫芦】你直恁的倚势挟权无事狠。〔王庆打科云〕好打这弟子孩儿。〔正末唱〕脊梁上打到有五六轮。似这等泼差使谁敢道赚分文。〔王庆云〕你这厮有酒肉吃处。便去的紧也。〔正末唱〕我只道噇酒吃肉央的人困。元来是杀生害命揣的咱紧。〔王庆云〕你每日将钱钞。则是吃酒。〔正末唱〕谁有闲钱补笊篱。〔王庆云〕你这厮贪酒溺脚跟。一世儿不得长俊。〔正末唱〕谁贪酒溺脚跟。若是你那杀人也一地里将咱寻趁。〔带云〕若是杀人处。不教别人去。则教李顺去。〔唱〕哥也偏怎生我手里有握刀纹。
　　〔王庆云〕你看这糟头。则是强嘴。〔正末唱〕
　　【天下乐】哥也你可甚自己贪杯惜醉人。〔王庆云〕兀那厮。你跟的来。〔正末跟走科〕〔唱〕我骂你个遭瘟。〔王庆做回头科云〕兀那厮做甚么。〔正末唱〕哥也你可也唤甚么村。我将这快刀儿把你来挑断那脊筋。有一日掂折你腿脡。打碎你脑门。〔王庆云〕兀那厮。你骂谁哩。〔正末唱〕我觑你直我甚脚后跟。
　　〔王庆云〕兀那厮。我将你骂我的罪过且饶了。如今有老夫人的言语。〔正末做惊科云〕呀。听的道老夫人呵。諕的我一点酒也无了。敢问哥哥有甚么事。〔王庆云〕如今有子母二人。在这耳房里安下。老夫人分付着你领去所算了他。或是勒死。或是杀死。则要死的。不要活的。限三日后便来回话。我去也。〔下〕〔正末云〕似此怎生区处。天色将晚了也。〔唱〕
　　【醉中天】可又早日落残霞隐。天色恰黄昏。〔云〕我开开这门。那子母两个在那里。〔旦卜见科〕〔旦云〕哥哥做甚么。〔正末云〕跟我来。快行动些。〔唱〕咱三个直临汴水滨。〔旦云〕哥哥。可怜见咱。〔正末唱〕你可也枉分说难逃遁。〔带云〕这非是我私下来。〔唱〕我奉着廉访夫人处分。留不到一更将尽。则登时将你来送了三魂。
　　〔云〕你且跟我家中去来。〔做行到科云〕这是我家门首也。你则在这里。〔做叫科〕〔搽旦引倈儿上云〕李顺。你又醉了也。〔正末云〕如今諕的我一点酒也无了。〔搽旦云〕为甚么。〔正末云〕如今廉访夫人分付。教我将那子母两个所算了。限三日便要回话。我来取一条绳子。将他勒死。也留个安全尸首。〔搽旦云〕李顺。你领过来我看咱。〔旦卜见科〕〔旦云〕姐姐万福。〔搽旦云〕一个好女子也。〔正末云〕孩儿取绳子来。〔倈儿递绳子〕〔正末做勒旦推科〕〔搽旦云〕好个女孩儿。李顺。我和你说。那里不是积福处。咱如今把他首饰头面都拿了。放的他走了。有谁知道。这些东西咱一世儿盘缠不了。〔正末云〕噤声。〔唱〕
　　【金盏儿】你口快便施恩。则除是胆大自包身。我其实精皮肤捱不过那批头棍。你大古里言而有信。你休恼犯那女魔君。可知道钱是人之胆。则你那口是祸之门。〔搽旦云〕便有谁知道。〔正末唱〕岂不闻隔墙还有耳。窗外岂无人。
　　〔搽旦云〕你则依着我。不妨事。〔正末云〕大嫂也。中也不中。我则依着你。〔搽旦向旦儿云〕兀那小娘子。我对丈夫说饶了你性命。你把你那首饰头面都拿下来与我。放你两个走了罢你。心下如何。〔旦儿云〕若肯饶了俺性命呵。这个打甚么不紧。久后犬马相报。〔做与首饰科〕〔搽旦云〕李顺。你看这钗环头面咱。〔正末云〕将来我看。〔唱〕
　　【一半儿】这钗钏委的是金子委的是银。〔搽旦云〕是金子的。〔正末云〕兀那婆子。我问你咱。〔唱〕你两个端的是家奴端的是民。〔卜儿云〕哥哥。俺是好百姓。〔正末唱〕似这般俺夫妻心不忍。〔带云〕大嫂。〔唱〕若有那拿粗挟细踏狗尾的但风闻。这东西一半儿停将一半儿分。
　　〔云〕兀那婆婆。俺两个饶了你性命。你可休忘了俺这恩念。你则牢记在心者。〔旦儿云〕哥哥的恩念。俺死生难忘。〔正末唱〕
　　【后庭花】俺浑家心意真。您母子性命存。那壁厢欢喜杀三贞妇。这壁厢镬铎杀五脏神。你可也莫因循。天色儿初更时分。你今宵怎睡稳。俺夫妻同议论。敢教你免祸衅。等来朝到早晨。快离了此郡门。向他州寻远亲。往乡中投近邻。向山中影占身。但有日逢帝恩。却离了一庶民。小娘子为县君。老婆婆做太郡。食珍羞卧锦裀。列金钗使数人。似这般有福运。
　　〔旦儿云〕怎敢想望这个福分。但留得性命。便死生难忘也。〔正末唱〕
　　【青歌儿】呀。是必常思常思危困。我则怕有人有人盘问。夫人意教咱算你二人。我教你远害全身。放你私奔。则要你好好安存。我使尽金银。投托你们。说起原因。有活命之恩。那时节你休道不因亲者强来亲。是必将咱认。
　　〔旦儿云〕俺娘儿两个。想哥哥恩念。死生难忘也。〔正末云〕您则今日便索逃走。〔旦儿云〕多谢哥哥。〔正末唱〕
　　【赚煞】您两个快离了汴梁城。我与你速出了夷门郡。人问你则推道是探亲。你可休淹泪眼新痕压旧痕。你且妆些古■〈忄敝〉温淳。有一日嫁夫君。显耀精神。将你那绿惨红愁证了本。俺夫妻口稳。您子母们心顺。这其间是必休忘了我这大恩人。〔下〕
　　〔旦卜走被巡卒冲散科下〕〔卜儿上云〕俺子母两个。正行中间。被巡城卒惊散。不见了我女儿翠鸾。我不问那里寻将去。〔下〕〔旦慌上云〕正和俺母亲走着。被巡城卒惊散。不见了俺母亲。〔做悲科云〕我今不拣那里寻母亲去来。〔诗云〕子母私奔若断蓬。半途惊散各西东。我今??死寻将去。便是黄泉路上要相逢。〔做叫科云〕母亲母亲。兀的不苦杀我也。〔下〕
　　〔音释〕
　　抖音斗　擞音叟　煿音包　赚音湛　噇音床　笊音爪　溺尼叫切　掂店平声　钏川去声　镬音和　铎多劳切　衅欣去声　■〈忄敝〉音鳖
　　第二折
　　〔搽旦上云〕早间李顺拿金钗儿卖去了。还不见回来。我这里等着。敢待来也。〔正末带酒上云〕众兄弟少罪少罪。改日回席。恰纔多吃了几杯。天色将晚了也。我索还家去来。〔唱〕
　　【南吕一枝花】不觉的日沉西。不觉的天将暮。不觉的身趔趄。不觉的醉模糊。则我这眼展眉舒。盖因是一由命二由做。我则要千事足百事足。常言道马无夜草不肥。人不得外财不富。
　　【梁州第七】他两个忙忙如丧家之狗。急急似漏网之鱼。他两个无明夜海角天涯去。单注他合有命。俺合妆孤。兀的不欢喜杀俺子父。快活杀俺妻夫。我则道尽今生久困穷途。永世儿陋巷贫居。他他他天也有昼夜阴晴。是是是人也有吉凶祸福。来来来我也有成败荣枯。〔带云〕我来到后巷里舞一回咱。〔做舞科〕〔唱〕自歌。自舞。那些儿教我心宽处。倚仗着花朵般好媳妇。说甚么九烈三贞孟姜女。他可也不比其余。
　　〔做到见搽旦科云〕大嫂。我来家了也。〔搽旦云〕你卖的那金钗呢。〔正末背云〕我是斗他耍咱。〔回云〕我掉了也。〔搽旦云〕你看这厮波。我家吃的穿的。都靠着他。你怎生掉了那。〔正末云〕我斗你耍来。我卖了也。〔搽旦云〕你諕我一跳。你卖了呵。那金钗重几钱。卖了多少钞。你说来我听。〔正末唱〕
　　【牧羊关】那金钗儿重六钱半。三折来该九贯五。你从明朝打扮你儿夫。你与我置一顶纱皁头巾。截一幅大红裹肚。与孩儿做一个单绢裤遮了身命。做一个布上衣盖了皮肤。〔搽旦云〕您爷儿两个都有了也。怎么样打扮我咱。〔正末云〕大嫂。〔唱〕你买取一付蜡打成的铜钗子。更和那金描来的枣木梳。
　　〔搽旦云〕李顺。你有酒了。你歇息咱。〔正末睡科〕〔搽旦云〕这些时怎么得王庆来纔好。〔王庆上云〕我教李顺勒死翠鸾子母二人。今日三日光景。不见来回话。我问那厮去。元来这厮关着门哩。李顺。开门来。〔搽旦云〕好了好了。这是王庆来了。〔做叫正末科云〕李顺。有人叫门哩。〔正末醒科云〕甚么人打门。住了你那驴蹄。是您家里。我来也。〔王庆云〕这厮又醉了。开门来。开门来。〔正末唱〕
　　【贺新郎】这门前唤的语音熟。莫不是李万张千。〔搽旦云〕我去开门。〔正末■〈扌班〉搽旦科〕〔唱〕和大嫂你来我去。〔带云〕好浑家也。常言道家有贤妻。〔唱〕如今有日头却又早关了门户。他不道的教别人说言道语。〔云〕我开开这门。是谁。好打这厮。〔王庆云〕咄。兀那厮。你打谁。〔正末见王怕科〕〔唱〕哥哥你有甚事谁敢道是支吾。教把谁所伏便所伏。教把谁亏图便亏图。有甚恶差使情愿替哥哥做。〔正末跪倒科〕〔王庆云〕你看这厮又醉了也。你待要那里去。〔正末唱〕遮莫去大虫口中夺脆骨。骊龙颔下取明珠。
　　〔王庆云〕这厮又醉了。你怎敢骂我。〔正末云〕哥到小人家吃锺茶。怕做甚么。〔王庆云〕兀那厮。你教我去你家吃茶。我这等人可往你家里去。〔正末云〕若哥哥到小人家里吃一杯茶儿呵。外人道管李顺的官人来他家吃茶。教人也好看波。〔王庆云〕这厮醉则醉。倒说的好。我去你家吃茶。与你家长些节槩。我去吃茶怕做甚么。〔王入门坐科〕〔正末云〕哥。小人有个丑媳妇。教来拜哥哥咱。〔王庆云〕不中。你的浑家教来拜我。外观不雅。休教来罢。〔正末云〕哥。不妨事。〔王庆云〕既然你好心。教他来见。〔正末向搽旦云〕大嫂。有管我的那王庆哥来咱家吃茶。你拜他一拜。〔搽旦云〕李顺。敢不中么。〔正末云〕大嫂。不妨事〕〔搽旦去见拜科云〕哥哥万福。〔王庆云〕李顺。我分付你的翠鸾母子二人呢。〔正末云〕哥哥分付我的那子母两个。我怎敢推辞。将两条绳子勒死他。丢在汴河里。这其间流三千里远也。〔王庆云〕兀那厮。有人看见。说你要了他钱钞。放的他走了。〔正末慌科云〕小人不曾。〔唱〕
　　【牧羊关】并无一个人知道。可端的谁告与。你则一声问的我似没嘴的葫芦。〔王庆云〕你怎敢违误了官司。放了他去。〔正末唱〕小人怎敢违误了官司。纵放了他子母。〔王庆云〕有人说你受了他买告也。〔正末唱〕若是受了他买告咱当罪。若是有证见便承伏。我可也甘情愿餐刀刃。我可也无词因上木驴。
　　〔云〕小人并然不敢。若有证见。小人便当罪。〔王庆云〕你不肯招认。他浑家必然知情。叫他浑家过来。〔搽旦上跪科云〕不干我事。〔王庆云〕兀那妇人。你丈夫卖放了人。你必然知情。你若实说呵。万事罢论。你若不说呵。我不道的饶了你哩。〔做打科〕〔搽旦云〕住住住。你休打我。我与你说。俺丈夫拿了他首饰头面。放的他子母走了也。〔王庆云〕好也。你道不曾放了他么。〔正末唱〕
　　【哭皇天】好不忍事桑新妇。好不藏情也鲁义姑。又不曾麻搥下脑箍。你怎么口声的就招伏。〔王庆怒采正末头发科〕〔正末唱〕他把我头稍头稍揝住。〔带云〕哥也。小人出于无奈。〔唱〕小人也则为家私穷暴。妻子熬煎。因此上爱他钱物。释放了囚徒。待要你十拷九棒。万死千生。打杀这个射粮军。哥也你可甚么那得甚福。〔王庆云〕兀那厮。你要饶你么。〔正末云〕可知要饶哩。〔王庆云〕兀那厮。你要饶呵。把你那浑家休了者。〔正末云〕一个丑媳妇子。便休呵谁要。〔王庆云〕你休了呵我要。〔正末唱〕哥也你何须致怒。小人怎敢做主。
　　〔云〕哥也。小人怕不肯。未知俺那妇人心里如何。〔王庆云〕你和你那妇人商量去。〔正末唱〕
　　【乌夜啼】我向前体问俺浑家去。〔向搽旦云〕大嫂。王庆哥哥道。要我饶你。休了你那媳妇者。我便道休了呵谁要。他便道我要。我不知你心里肯也不肯。〔搽旦云〕你休顾我。则顾你的性命。〔正末唱〕好也啰枉做了二十年儿女妻夫。这孩儿又不会人言语。他可又性痴愚。不识亲疎。你不寻思撇下的我孤独。天也生扢支的割断这娘肠肚。这壁厢爷受苦。那壁厢儿啼哭。哥也你可怜见同衙共府。你休要运计铺谋。
　　〔王庆云〕兀那厮。快休了者。〔正末云〕小人要写休书。争奈无笔。〔搽旦云〕我这里有描花儿的笔。〔正末云〕无纸。〔搽旦云〕有剪鞋样儿的纸。〔正末云〕无砚瓦。〔搽旦云〕便碟儿也磨得墨。〔正末云〕他可早准备下了也。罢罢罢。〔唱〕
　　【斗虾■〈虫麻〉】我这里书名字。画手模。便有你待何如。想着想着做出。真然真然淫欲。瞒着瞒着丈夫。窝盘窝盘人物。说着说着起初。今日今日羞辱。不由我滴羞跌屑怕怖。乞留兀良口絮。他剔抽秃刷厮觑。迷留没乱踌躇。想起来想起来杀人可恕。将咱欺侮。并不胡涂。早则招取。〔云〕丑弟子。你将去波。〔唱〕这一纸绝恩断义的休书。〔搽旦假哭科〕〔正末唱〕你休那里雨泪如珠。可不道凤凰飞上梧桐树。见放着开封府执法的老龙图。必有个目前见血。剑下遭诛。
　　〔云〕你放心。我直开封府里告他去。〔搽旦云〕不中。王庆你可不听见。〔王庆背云〕那厮说出来。必然做出来。我如今不先下手。倒着他道儿。〔回云〕李顺。我不要你这媳妇。则要你一件东西。〔正末云〕哥也。你要甚么。〔王庆云〕只要你那颗头。〔正末云〕可连着筋哩。兀的不有人来也。〔王庆看科〕〔正末走〕〔王拿住科〕〔正末云〕罢罢罢。〔唱〕
　　【黄锺尾】早则这没情肠的凶汉衠跋扈。更打着有智量的婆娘更狠毒。难分说。怎分诉。做纳下。厮欺负。要行处。便行去。由得你。爱的做。似这般。倚官府。生有地。死有处。夺了俺妻儿。送了俺子父。揉碎胸脯。磕破头颅。我把那不会雪恨的孩儿觑一觑。我见他手掿着巨毒。把我这三思台揝住。〔带云〕我好冤屈也。〔唱〕兀的不没乱杀我这喉咙。我其实叫不出这屈。〔王庆杀正末〕
　　〔王庆杀正末科下〕〔王庆云〕杀了他也。将一个口袋来装了。丢在井里。大嫂。我和你永远做夫妻。凭着我这一片好心。天也与我半碗儿饭吃。〔搽旦云〕休说闲话。■〈口昝〉和你后房中快快活活的做生活去来。〔同下〕
　　〔音释〕
　　趔郎夜切　趄且去声　足臧取切　福音府　熟绳朱切　伏房夫切　做租去声　颔含去声　刃仁去声　箍音姑　揝簪上声　独东卢切　哭音苦　谋音模　出音杵　欲于句切　物音务　辱如去声　衠音肫　毒东卢切　磕音可　掿音闹　屈丘雨切
　　第三折
　　〔凈扮店小二上诗云〕酒店门前七尺布。过来过往寻主顾。昨日做了十瓮酒。倒有九缸似头醋。自家是这汴梁城中狮子店小二哥的便是。开着这一座店。南来北往。经商客旅。都在俺这店中安下。今日天晚。看门前有甚么人来。〔旦上云〕正走间被巡城卒冲散了俺母亲。不知所在。天色晚了。我去这店里寻一个宵宿处。〔做见小二科云〕哥哥。我来投宿。〔小二云〕小娘子。头间房儿干凈。〔旦云〕你与我一个灯咱。〔小二云〕我与你点上这灯。〔做看科背云〕好个女子也。天又晚了。人又静了。他又独自一个。我要他做个浑家。岂不是好。〔回云〕小大姐。这里也无人。我和你做一对夫妻如何。〔旦云〕唗。你说那里话。〔小二云〕你如今落在圈套。飞也飞不出去。我不怕你不与我做夫妻。〔旦云〕我至死也不肯。〔小二云〕你真个不肯。〔旦云〕我不肯。〔小二背云〕他说不肯。我取出这斧头来諕他。他是个女孩儿家。必然害怕。我好歹要了他。〔做拿斧科云〕你真个不肯。我一斧打死了你。〔旦做倒科〕〔小二云〕怎么半晌不言语。〔看科云〕原来諕死了。怎生是好。这暴死的必定作怪。我门首定的桃符。拿一片来插在他鬓角头。将一个口袋装了。丢在这井里。〔扶旦下云〕把一块石头压在上面。省得他浮起来。〔卜儿上云〕谁想翠鸾孩儿到处寻觅不见。天色晚了。我且去狮子店里觅个宵宿去。〔见科云〕小二哥。我来投宿。〔小二云〕后面那间房儿干凈。婆婆你歇息去。〔卜儿云〕我到后面歇息去也。〔下〕〔小二云〕嗨。做这等勾当。我且再坐一坐。怕还有人来。〔外扮刘天义上诗云〕埋头聚雪窗。文史三冬足。今日一寒儒。明朝食天禄。小生姓刘名天义。洛阳人氏。学成满腹文章。未曾进取功名。目今春榜动。选场开。收拾琴剑书箱。上朝取应。来到汴京。天色晚了。且去那狮子店中觅一宵宿。〔见凈科云〕小二哥。我来求宿。〔小二云〕头间房里安歇去。〔刘天义云〕小二哥。与我点一个灯来。〔小二与灯科云〕灯在此。〔刘天义云〕小二哥安排些酒殽来。等我自己酌一杯。明日连房钱一倂还你。〔小二将酒上云〕酒殽都有了。我自去睡也。〔下〕〔刘天义云〕我关上这门自饮几杯咱。〔旦魂子上云〕我乃王婆婆的女儿翠鸾。去那店房中点个灯咱。秀才。开门来。〔刘天义云〕更深夜静。有人唤门。好是奇怪。兀那唤门的是谁。〔旦云〕我是王婆婆女儿。我来点个灯咱。〔刘天义云〕兀那女子。我点与你。门缝较宽。小娘子接灯。〔旦吹灭科云〕秀才。风大刮杀了。〔刘天义云〕我再点与你。〔旦又吹灭科云〕又灭了。〔刘天义云〕我与他灯。两次三番刮杀了。既然如此。我开门你自己点。〔开门旦入科〕〔刘天义云〕小娘子点灯。我开了门。他可去了。只是斗小生耍来。我还关上这门。〔回身见旦拜科云〕秀才万福。〔刘天义云〕好一个女子也。小娘子谁氏之家。姓甚名谁。〔旦云〕我是王婆婆的女儿。闻知秀才在此。特来探望。〔刘天义云〕小生有何德能。敢劳小娘子垂顾。若不弃嫌。同席共饮数杯。未审雅意如何。〔旦云〕愿从尊命。〔坐科〕〔刘把盏科云〕小娘子满饮此杯。〔旦饮科云〕敢问秀才姓甚名谁。那里人氏。因何至此。〔刘天义云〕小生姓刘名天义。洛阳人氏。因上朝取应。天色已晚。到此店中投宿。不期相遇小娘子。实小生之幸也。〔旦云〕敢问秀才告珠玉咱。〔刘天义云〕小生不才。怎敢在小娘子跟前献丑。聊作后庭花一阕。小生表白一徧。小娘子试听。〔词云〕云鬟堆绿鸦。罗裙簌绛纱。巧锁眉颦柳。轻匀脸衬霞。小妆髽。凌波罗袜。洞天何处家。词寄后庭花。刘天义作。〔旦云〕好高才也。我依韵也和一首。〔写科云〕写就了也。我表白一徧。与秀才听咱。〔词云〕无心度岁华。梦魂常到家。不见天边鴈。相侵井底蛙。碧桃花。鬓边斜插。伴人憔悴杀。词寄后庭花。翠鸾作。〔刘天义云〕妙哉妙哉。小娘子再饮一杯。〔卜儿上云〕我心中闷倦。再睡不着。起来闲走一闲走。〔做听科〕〔旦云〕秀才。你则休负心。〔刘天义云〕小生岂敢负心。〔卜儿云〕兀的不是我翠鸾孩儿说话哩。〔做叫科云〕翠鸾翠鸾。〔旦应科走下〕〔卜儿云〕我推开这门。〔见刘科云〕我孩儿在那里。〔刘天义云〕无有人。小生独自在此。〔卜见词科云〕你道无有。这两篇词是谁做的。有我女孩儿名字在上。你藏了我女儿。更待干罢。明有王法。我和你见官去来。〔刘天义云〕你看我这命波。〔同下〕〔赵廉访引祗从上云〕老夫赵忠。前者圣人赐与我翠鸾母子二人。我着王庆领去见夫人。数日光景。不见来回话。左右的。唤王庆来者。〔祗从云〕王庆安在。老爷呼唤。〔王庆上云〕老相公呼唤。不知有甚事。须索见去咱。〔见科〕〔赵廉访云〕王庆。日前那子母二人。我教你领去见夫人。至今不曾回话。如今那子母二人在那里。〔王庆云〕王庆领的与了夫人也。〔赵廉访云〕既然如此。请的夫人来。〔王庆云〕老夫人。相公有请。〔夫人上见科云〕老相公唤妾身。不知为何。〔赵廉访云〕夫人。我教王庆领的那翠鸾子母二人见你去。如今在那里。〔夫人云〕王庆领的那子母二人来见了我。我分付王庆就领去了。〔赵廉访云〕王庆。夫人说道分付与你了。如今可在那里。〔王庆云〕是相公教小人领去见夫。人夫人交付与我。我可交付与李顺也。〔赵廉访云〕他说交付与李顺。这桩事其中必有暗昧。夫人。且回后堂中去。〔夫人诗云〕一点妬心生。断送女娉婷。任他没乱煞。只做不知情。〔下〕〔赵廉访云〕老夫待亲自问来。有些难问。则除是开封府尹包待制。此人清廉正直。可问这桩事。左右的。请包府尹来者。〔祗候云〕理会的。府尹大人。老相公有请。〔正末扮包龙图引张千上云〕老夫姓包名拯。字希文。庐州金斗郡四望乡老儿村人氏。官拜龙图阁待制。正授开封府尹。有赵廉访着人相请。不知甚事。须索去见咱。〔唱〕
　　【双调新水令】钦承圣敕坐南衙。掌刑名纠察奸诈。衣轻裘乘骏马。列祗候摆头踏。凭着我■〈忄敝〉劣村沙。谁敢道侥幸奸猾。莫说百姓人家。便是官宦贤达。绰见了包龙图影儿也怕。
　　〔云〕左右报复去。道包拯来了也。〔祗从报科云〕报的老爷得知。有包待制在于门首。〔赵廉访云〕请他进来。〔祗从云〕请进。〔见科〕〔正末云〕相公唤包拯。有何分付。〔赵廉访云〕待制。我烦你一件事。数日前圣人赐我王翠鸾子母二人。我教王庆领去见我夫人。不见回话。我问夫人。夫人道分付与了王庆。王庆又道分付与了李顺。这桩事其中必有暗昧。你与我仔细究问。多因是我夫人做下违条犯法也。〔正末唱〕
　　【沉醉东风】相公道老夫人违条犯法。怎敢就教他带锁披枷。〔带云〕相公〔唱〕你侯门似海深。利害有天来大。则这包龙图怕也不怕老夫怎敢共夫人做两事家。〔带云〕若是被论人睁起眼来〔唱〕枉把村老子就公厅上諕杀。
　　〔云〕相公。小官职小断不的。〔赵廉访云〕你也说得是。与你势剑铜■〈釒算斤〉。限三日便与我问成这桩事。若问成了呵。老夫自有个主意。〔诗云〕这桩事莫得消停。三日里便要完成。若问出子母下落。我与你写表笺申奏朝廷。〔下〕〔正末云〕是好一口剑也呵。〔唱〕
　　【风入松】这剑冷飕飕取次不离匣。这恶头儿揣与咱家。我若出公门小民把我胡扑搭。莫不是这老子卖弄这势剑铜■〈釒算斤〉。〔带云〕我出的这门来。〔唱〕觑了王庆呵慌张势煞。这汉就里决诌札。
　　〔云〕王庆。这桩事都在你身上。〔王庆云〕你看这大人。干我甚么事。〔正末云〕噤声。〔唱〕
　　【胡十八】这话儿你休对答。莫虚诈。〔云〕张千。牵马来。〔张千做牵马科云〕请大人上马。〔正末上马科〕〔唱〕我将这宝蹬来蹅。把缰鞚来拿。我扭回头见他左右眼观咱。〔云〕张千。与我拿下王庆者。〔张千云〕理会的。〔做拿王庆科〕〔王庆打张千科云〕你敢拿谁。〔正末唱〕您如今直恁般怕他。〔带云〕三品官尚然到开封府里。量你到的那里〔唱〕您一火祗从人。将王庆快拿下。
　　〔云〕张千。回衙门去来。〔旦魂子上旋风科〕〔正末云〕一阵好大旋风也。〔唱〕
　　【鴈儿落】见一个旋风随定马。不由我展转生疑讶。〔带云〕兀那鬼魂听者。〔唱〕你去到黄昏插状来。咱两个白日里难说话。
　　〔云〕兀那鬼魂。到晚间开封府里来。速走速走。〔旋风下〕〔卜儿扯刘天义上云〕冤屈。相公与老婆子做主咱。〔正末唱〕
　　【挂玉钩】则听的唱叫扬疾闹怎么。我与你观绝罢。〔带云〕张千。〔唱〕你教他近向前来我问咱。你休喝掇休惊诧。便胆寒。心惊怕。你与我尽说缘由。细诉根芽。
　　〔云〕兀那婆子。你告甚么。〔卜儿云〕这个秀才藏了我的女孩儿翠鸾。告相公与老婆子做主咱。〔正末云〕谁是翠鸾女的母亲。〔卜儿云〕则我便是。〔正末云〕惭愧。一桩问做两桩事。张千。将这一行人都拿到开封府里去。〔做到排衙科〕〔正末云〕张千。将那一行人拿过来者。〔张千云〕理会的。〔众跪科〕〔正末云〕王庆。兀那厮你怎么不跪。〔王庆云〕我无罪过。〔正末云〕你无罪过。来俺这开封府里做甚么。〔王庆云〕我跪下便了也。〔王跪科〕〔正末云〕兀那婆子。说你那词因。〔卜儿说〕〔王搀科云〕老相公教我领见夫人。夫人分付与王庆。王庆可分付了李顺也。〔正末云〕兀那厮。谁问你来。兀那婆子。说你词因来。〔卜说王又搀科云〕老相公教我领见夫人。夫人分付与王庆。王庆可分付了李顺也。〔正末云〕张千。将王庆拿下。与我打着者。〔张千打科〕〔正末唱〕
　　【川拨棹】我敢搠碎你口中牙。不剌这是你家里说话。那恰便似一部鸣蛙。絮絮答答。叫叫吖吖。觑了他精神口抹。再言语还重打。
　　〔云〕张千。着那厮咬着棍子者。〔张千云〕理会的。〔王咬棍子科〕〔正末云〕兀那婆子。你说你那词因〔王丢棍子搀说科云〕老相公教我领见夫人。夫人分付与王庆。王庆可分付了李顺也。〔正末云〕这厮直恁般好说话。〔卜儿云〕老婆子夜来晚间在狮子店里安下。只听的这秀才和我翠鸾孩儿说话。我踏开门不见我女孩儿。明明是他藏了。相公与我做主咱。〔正末云〕兀那厮。可说你那词因。〔王庆云〕老相公教我领见夫人。夫人分付与王庆。王庆可分付了李顺也。〔正末云〕再呢。〔王庆云〕无了也。〔正末云〕似这般怎生是好。〔唱〕
　　【夜行船】三下里葫芦提把我来傒幸杀。〔带云〕这公事少呵。〔唱〕连累着七八十家。兀的是人命争差。恰便似金刚厮打。佛也理会不下。
　　〔云〕张千。将王庆监下者。〔张千云〕理会的。〔押王庆下〕〔正末云〕兀那婆子。你说他藏了你女儿。有何见证。〔卜儿云〕有两首词在这里。〔正末云〕将来我看。〔卜儿出词正末念科云〕云鬟堆绿鸦。罗裙簌绛纱。巧锁眉颦柳。轻匀脸衬霞。小妆髽。凌波罗袜。洞天何处家。词寄后庭花。刘天义作。〔唱〕
　　【殿前欢】你道是不曾见他女娇娃。这的是谁人题下这首后庭花。须不是把你来胡遮剌。莫不我双眼昏花。〔云〕再看这首词咱。无心度岁华。梦魂常在家。不见天边鴈。相侵井底蛙。碧桃花。鬓边斜插。伴人憔悴杀。词寄后庭花。翠鸾女作。〔正末再念科〕〔唱〕我从头儿再念咱。〔带云〕不见天边鴈。相侵井底蛙。〔唱〕我这里■〈口店〉详罢。〔云〕不见天边鴈。相侵井底蛙。嗨。这女孩儿那得活的人也可怜可怜。〔唱〕这孩儿敢死在黄泉下。这官司无头无尾。那贼人难捉难拿。
　　〔云〕则除是这般。张千。把这婆子监下者。〔张千云〕理会的。〔押卜儿下〕〔正末云〕兀那刘天义。你休惊莫怕。我放了你。你今夜还去那店里宿歇。若是那女子来呢。你问他那里人氏。姓甚名谁。有甚信物。要些来我便饶你。〔刘天义云〕知道。我这一去好歹要些信物来。〔正末唱〕
　　【沽美酒】为甚么将原告人倒监押。哎你个被论人莫惊諕。你与我还似昨宵临卧榻。你可也若教得见他。用心儿讨回话。
　　【太平令】我见他扭身子十分希诧。须是我赏发与一夜欢洽。咱欲要两家都罢。赤紧的我领得二朝严假。若事发。教咱。救拔。你稳情取功名科甲。
　　〔云〕兀那秀才。他不是人。是个鬼魂。〔刘天义怕科〕〔正末唱〕
　　【鸳鸯煞】我说破阴魂莫更潜身怕。只要你秀才肯做迷心耍。不须今夜遭囚。免了每日随衙。畅道杀人贼不在海角天涯。我先知一个七八。〔带云〕张千。〔唱〕你与我传语他家。将冤恨都销化。到明朝管取擒拿。看那闹市云阳木驴上剐。〔下〕
　　〔张千同刘天义行科云〕来到这狮子店里。兀那秀才。那间房儿是。〔刘天义云〕是这一间。〔张千云〕你自在这里宿。我明早来讨回话。〔下〕〔刘天义云〕天那。兀的不諕杀我也。我则道他是人。谁想他是个鬼。可早三更了。你听那墙上土扑簌簌的。房上瓦厮琅琅的。兀的不諕杀我也。〔做睡科〕〔旦魂子上云〕我今夜再望那秀才走一遭去。〔见科〕〔旦云〕秀才秀才。〔刘天义惊走〕〔旦扯住科〕〔刘天义云〕你靠后说。你是个鬼。〔旦云〕我不是鬼。〔刘天义云〕如今包龙图大人问你那里人氏。姓甚名谁。〔旦云〕我是那家。〔刘天义云〕那家可是那里。〔旦云〕在那家井里。〔刘天义云〕你有甚么信物与我些。〔旦云〕我鬓边有一朵娇滴滴碧桃花。你自取咱。〔刘取花旦闪下〕〔刘天义云〕兀的不諕杀我也。当真是个鬼。既然有了信物。等不到天明。便回包大人话去。〔诗云〕分明见昨夜娇娃。取与我鬓上桃花。且休提上朝取应。先諕得胆战身麻。〔下〕
　　〔音释〕
　　簌音速　衬初艮切　髽庄瓜切　娉聘平声　婷音亭　拯音整　踏当加切　猾呼佳切　达当加切　法方雅切　杀双鲊切　■〈釒算斤〉音查　匣奚佳切　搭音打　煞双鲊切　诌音邹　札庄洒切　答音打　诧疮诈切　搠声卯切　不音补　剌邦架切　那音拿　抹音骂　娃音蛙　■〈口店〉店平声　押奚佳切　榻汤打切　洽奚佳切　发方雅切　拔邦加切　甲江雅切　八巴上声　剐音寡
　　第四折
　　〔正末上云〕老夫包拯。为这件事用尽心力也呵。〔唱〕
　　【中吕粉蝶儿】这些时废寝忘食。眼睁睁一宵无寐。坐早衙便待施为。唤张千。刑案里。唤该房司吏。别公事且勿行提。只那桩最躭干系。
　　【迎仙客】不由我心似痴。意如迷。那桩事不分个虚共实。好着我怎参详。难整理。准备下六问三推。快与我唤过来刘天义。
　　〔张千同刘天义上跪科〕〔正末云〕兀那秀才。你昨夜看见女子来么。〔刘天义不语科〕〔正末云〕他怎生不言语。张千。你着他说。〔张千云〕他还昏迷着哩。〔正末唱〕
　　【快活三】偏前夜笑吟吟的似鱼水。今日个战兢兢的怕做夫妻。正是得便宜翻做了落便宜。教你试探那佳人的意。
　　【朝天子】你可也尽知。就里。昨夜个正使着鸳鸯会。〔带云〕兀那秀才。〔唱〕你从头至尾说真实。可怎生只恁的难分细。我问在当厅无言抵对。他和你可曾说来历。你明知是鬼。怕他来缠你。常言道爱他的着他的。
　　〔云〕兀那秀才。那女子谁氏之家。姓甚名谁。〔刘天义云〕他是那家。〔正末云〕那家可是谁家。好傒幸杀人也呵。〔唱〕
　　【红绣鞋】那家居住在东村西地。那家委实的姓甚名谁。似这般几时得个分明日。你休得要硬抵讳。休得要假疑惑。我索合从头推勘你。
　　〔云〕张千。把这厮监下者。等他省时问他。〔张押下〕〔正末云〕张千。拿过王庆来者。〔张千云〕理会的。〔拿王庆上见科〕〔正末云〕兀那厮。将翠鸾女分付与谁了也。〔王庆云〕老相公教我领见夫人。夫人分付与王庆。王庆分付了李顺也。〔正末云〕既然分付了李顺。张千。拿将李顺来者。〔张千云〕李顺在逃了。〔正末云〕李顺在逃。似此可怎了。张千。且将王庆拿在一边者。〔押王下〕〔正末云〕张千。李顺在逃。须有他家里人。你去他家看去。或有沟渠。或有池沼。若是有井呵。你就下去打捞。可是为何。他道李顺在逃。不在井里。却那里寻他。〔张千云〕理会的。我出的这衙门来。转过隅头。抹过裹角。来到李顺家里。也无一个人。我自进去看。来到这院后。怎么静悄悄的。好怕人也。我开开这后门。〔做撞倒科云〕有鬼有鬼。〔做起身科云〕原来是这晒衣服的绳子。倒諕我一跳。我是再看咱。这是一眼井。好包待制通神。真个一眼井。我试看咱。怎么这般臭气。待我下去看。怎生下的去。可有这晒衣服的绳子。我解下来一头拴在井栏上。一头料下去。我拽着绳子下去。井里试看咱。〔做下井看科云〕这是一个口袋。不知是甚么东西。我将绳子拴住。等我出到井口上。我再拽上这绳子来。〔做出井拽科云〕拽上这口袋来了。不知是甚么物件。须索将着见老爷去。〔做背走〕〔倈上扯住科〕〔张千云〕是谁扯住我。〔做回头看科云〕原来是个小弟子孩儿。〔做打倈儿下〕〔行科云〕可早来到府中也。〔丢下口袋科云〕禀爷真个通神。是有一眼井。小的下去。打捞出这个口袋来。不知是甚物件。老爷试看咱。〔正末云〕好好。这厮能干事。你打开口袋我看。〔张解开科〕〔正末云〕原来是个尸首。张千。你唤那婆子来教他认。〔张千唤科〕〔卜儿上认云〕大人。这尸首不是俺女儿。是一个有髭须的。〔正末云〕张千。你怎生捞将一个有髭须的尸首来。〔张千云〕老爷这是井里的。小的怎生知道。〔正末唱〕
　　【剔银灯】听说道荆棘列半日。猛觑了呆打颏一会。兀那婆婆不是你女孩儿身躯壳且别寻觅。这一个尸首可是谁的。兀那婆婆你休瞒我。我问你这尸首如何不识。
　　〔卜儿云〕相公。这尸首不是俺女儿的。〔正末云〕张千。你在谁家井里捞出这尸首来。〔张千云〕我在李顺家井里打捞出来的。〔正末唱〕
　　【蔓菁菜】可则去李顺家里访踪迹。〔带云〕张千。我再问你。〔唱〕你下井去井根底。那时节有谁人见你。〔张千云〕小的不曾见甚么人。去到李顺家后院内。见一眼井。下的井去。捞出这尸首来。我背着便走。哦。小的想起来了。我见个小厮来。〔正末云〕张千。兀的不有了也。〔唱〕则去那小厮根前取个真实。十共九知详细。
　　〔云〕张千。你去寻将那小厮来。〔张千云〕理会的。那小厮走了呵。怎生是好。我出的这衙门来。走了一会。我依旧到李顺家后院看咱。这是口井。〔见倈儿云〕兀的不是那小厮。你还在这里。我背着你见老爷去来。〔做背倈行科云〕早到了也。禀爷。这便是那小厮。〔正末云〕张千。休惊諕着他。你看这小厮到这开封府里。諕的他眼脑剔抽秃刷的。兀那小厮。你近前来。我问你咱。你是谁家的。〔倈打手势科〕〔正末云〕这小厮是个哑子。张千。你怎生寻了个哑子来。〔张千云〕这便是李顺家里住的小的。怎生知道他是哑子。〔正末云〕那小的。你虽然哑。你心里须明白。你认那尸首咱。〔倈儿见尸哭科〕〔正末云〕好可怜人也。〔唱〕
　　【干荷叶】他猛见了痛伤悲。兀的不有跷蹊。〔云〕兀那小的。我问你咱。这个是你甚么人。〔倈打手势科〕〔正末云〕似这般可怎生是好。〔唱〕好教我不解其中意。起初道眼迷奚。他如今则把手支持。真个是哑子做梦说不的。落可便闷的人心碎。
　　〔云〕那小的。我如今问你。若问的是。你便点头。若不是。你便摆手。你记着。〔倈做听科〕〔正末问云〕这个敢是你叔叔。〔倈摆手科〕〔正末云〕是你伯伯。〔倈摆手科〕〔正末云〕是你父亲。〔倈点头就拜科〕〔正末云〕原来是你父亲。兀那小的。谁杀了你那父亲来。〔倈打手势科〕〔正末云〕是一条大汉。拽起衣服。扯出刀来杀了你父亲。丢在井里。好可怜人也。兀那小的。我再问你咱。〔唱〕
　　【上小楼】儿也你亲娘如今在那里。〔倈指科〕〔正末唱〕他可又不知端的。似这般杀坏平人。怎生干休。他待至死无对。〔倈拖住张千科〕〔张慌科〕〔正末云〕兀那小的。莫不是张千杀了你父亲来。〔倈摆手科〕〔正未云〕哦。我知道了。兀那小的。〔唱〕你待要。共张千。相寻相觅。〔张千云〕我和你同出去寻你娘来。〔倈点头科〕〔张千云〕则被你諕杀我也。〔正末唱〕也是你为爷娘孝当竭力。
　　〔云〕张千。你和他寻去。〔张千云〕理会的。兀那小的。我和你寻去。出的这门来。往那里寻他去。〔搽旦带酒上云〕我吃了几杯酒。醉了也。〔倈扯科〕〔张千云〕这正是那妇人。〔张千打科〕〔搽旦云〕哥哥。你为甚么打我。〔张千云〕开封府里勾唤你哩。〔搽旦云〕我又无罪过。我去见便了。〔同见末科〕〔搽旦云〕相公。我又无罪过。唤我来做甚么。〔正末云〕这婆娘。兀的不醉了也。兀那妇人。你认的那尸首么。〔搽旦认假哭科云〕兀的不是我丈夫李顺。怎生死了来。〔正末云〕兀那妇人。你丈夫死了。你须知道。〔搽旦云〕不知怎生死了俺丈夫来。〔正未唱〕
　　【满庭芳】你休推东主西。可甚么三从四德。那些个家有贤妻。若是抛一块瓦儿须要着田地。你与我快说真实。〔云〕兀那妇人。我问你咱。你在家呵。〔唱〕决有些嗔忿忿眉南面北。〔搽旦云〕俺两口儿并不曾。〔正末唱〕你莫不气冲冲话不投机。〔搽旦云〕俺夫妻最说的着。〔正末唱〕你休则管里胡支对。我当厅问你。〔带云〕我不问你别的。〔唱〕则问你谁是杀人贼。
　　〔云〕兀那小的。谁杀了你父亲来。〔倈依前比手势科〕〔正末云〕你认的那个人么。〔倈点头科〕〔正末云〕张千。将这一行人提在一壁。押过那秀才来。〔张押刘天义上见科〕〔正末云〕兀那刘天义。我教你夜来问那女子个详细。要他一件信物。你又不将来。这官司都问在你身上。〔刘天义云〕大人。我刘天义问他要一件信物来了。〔正末云〕是甚物件。〔刘天义云〕是一朵娇滴滴碧桃花。〔正末云〕将来我看。〔刘怀中取出正末接看科云〕原来是一根桃符。上写着长命富贵。这杀人贼有了也。〔唱〕
　　【倘秀才】我则道杀人贼不知在那壁。则他这翠鸾女却元来在这里。他门定桃符辟邪祟。增福禄。画钟馗。知他甚娘报门神户尉。
　　【呆骨朵】兀的是自作自受身当罪。〔云〕张千。〔唱〕你把杀人贼快与我勾追。〔张千云〕着小的去勾唤谁。〔正末唱〕你排门儿则寻那宜入新年。我手里现放着长命富贵。这言语表出人凶吉。这桃符泄漏春消息。怎瞒那掌东岳速报司。和这判南衙包待制。
　　〔云〕张千。你将这一根桃符。与我寻对那一根儿去。〔张千云〕理会的。我出的这门来。转过隅头。抹过裹角。来到这饭店门首。桃符都有。来到狮子店门首。我试看咱。可怎生则有宜入新年一个。无那长命富贵。我将这一根比咱。〔做比科云〕正是一对儿。我都拿着见老爷去来。〔做见科云〕禀爷。桃符有了也。〔正末云〕是那里的。〔张千云〕在狮子店门首。〔正末云〕你与我到狮子店左右看去。若有井便下去打捞。必有下落。〔张千云〕我出的衙门来。早到店中也。呀。后面真个一眼井。我下去打捞咱。〔做捞尸首上科云〕又一个尸首。我将的见老爷去。〔见科云〕禀爷。又一个尸首。〔正末云〕教那婆子来认。〔卜儿上〕〔正末云〕兀那婆婆。你认那尸首。〔唱〕
　　【倘秀才】这泼官司连累着我哩。敢是这尸首又不是你的。〔卜认科云〕大人。这尸首正是我女孩儿的。〔正末云〕既是呵。张千。你去将那店小二。一步一棍打将来者。〔张千云〕理会的。〔做拿小二打上见科〕〔正末云〕兀那厮。从实说。你怎生所算了这女孩儿来。你若说的是。万事罢论。若是说的不实呵。张千。准备下大棍子者。〔小二云〕是我杀了来。〔正末云〕这杀人贼既有了。〔唱〕那王庆如何肯招罪。〔云〕张千。〔唱〕你去唤王庆。至阶基。试听我省会。
　　〔云〕张千。与我拿过王庆来。〔王庆上云〕唤我做甚么。〔正末云〕王庆。你欢喜么。这杀人贼有了也。不干你事。你回去罢。〔王庆云〕可道不是我。我回家去来。〔王走倈上扯住科〕〔正末云〕兀那小的。莫不是他杀你父亲来。〔倈打手势科云〕正是。他与俺母亲如此如彼。做出来的。〔正末云〕这厮可不哑了。张千。与我拿下王庆者。〔唱〕
　　【滚绣球】我则道连累着我。便教放了你。你可在这壁厢不伶不俐。常言道天网恢恢。你则待厮摘离。暗欢喜。对清官磕牙料嘴。古自道无忧愁无是无非。怎想这金风未动蝉先觉。暗送无常死不知。准备着拷打凌迟。
　　〔云〕张千。你领着这一行人。跟着我见廉访大人去来。〔同下〕〔赵廉访引祗从上云〕事不关心。关心者乱。我教包府尹问那件事。今三日光景。怎生不见来回话。〔正末引众上见科〕〔赵廉访云〕包府尹。那事体如何。〔正末云〕小官问成了也。谁想一桩事问做两桩事。〔赵廉访云〕你说我听。〔正末唱〕
　　【伴读书】告相公自知会。这都是王庆把词因起。他共李顺浑家奸情密。教平人正中拖刀计。把儿夫杀在黄泉内。强吓了休离。
　　〔赵廉访云〕这一件可是怎么。〔正末唱〕
　　【笑和尚】是是是这一个开店的。他他他强要人妻室。嗨嗨嗨想这厮狠情理。我我我论到底。休休休待推辞。来来来索请夫人敢与这招伏罪。
　　〔赵廉访云〕这桩事元来如此。我尽知了也。一行人听老夫下断。〔词云〕果然是包待制剖决精明。便奏请加原职三级高升。王婆婆可怜见赏银千两。刘天义准免罪进取功名。翠鸾女收骸骨建坟营葬。还给与黄箓醮超度阴灵。这福童着开封府富民恩养。店小二发市曹明正典刑。因王庆平日间奸淫张氏。假官差谋李顺致丧幽冥。这两个都不待秋后取决。纔见的官府内王法无情。便着写榜文去四门张挂。谕知我军民共如右施行。〔正末谢科〕〔唱〕
　　【煞尾】他则待明明将计策施。不承望暗暗的天地知。今日个勘成了因奸致命一凶贼。还报了这负屈衔冤两怨鬼。
　　〔音释〕
　　食绳知切　系音计　实绳知切　历音利　的音底　日人智切　惑音回　觅忙闭切　识伤以切　迹将洗切　力音利　德当美切　北邦每切　贼则平声　壁音彼　辟音匹　祟音岁　馗音葵　尉音谓　吉巾以切　息丧挤切　密忙闭切　室伤以切
　　题目　老廉访恩赐翠鸾女　
　　正名　包待制智勘后庭花
　　包龙图智勘后庭花杂剧终

《元曲选》　布袋和尚忍字记杂剧　（明）臧晋叔 编
　　布袋和尚忍字记杂剧　　（元）郑廷玉 撰
　　●布袋和尚忍字记杂剧目录 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　乞儿点化看钱奴　正名　布袋和尚忍字记 
　　楔子
　　〔冲末扮阿难上诗云〕明性不把幽花捻。见心何须贝叶传。日出冰消原是水。回光月落不离天。贫僧乃阿难尊者是也。我佛在于灵山会上。聚众罗汉讲经说法。有上方贪狼星。乃是第十三尊罗汉。不听我佛讲经说法。起一念思凡之心。本要罚往酆都受罪。我佛发大慈悲。罚往下方汴梁刘氏门中。投胎托化为人。乃刘均佐是也。恐防此人迷却正道。今差弥勒尊佛化做布袋和尚。点化此人。再差伏虎禅师。化为刘九儿。先引此人回心。后去岳林寺修行。可着定慧长老传说与他大乘佛法。若此人弃却酒色财气。人我是非。功成行满。贫僧自有个主意。则为他一念差罚去尘埃。贪富贵不舍资财。发慈悲如来点化。功行满同赴莲台。〔下〕〔正末扮刘均佐领旦儿倈儿杂当上正末云〕自家汴梁人氏。姓刘名圭。字均佐。嫡亲的四口儿家属。妻乃王氏。某今年四十岁。所生一儿一女。小厮儿唤做佛留。女孩儿唤做僧奴。我是汴梁城中第一个财主。虽然有几文钱。我平日之间。一文也不使。半文也不用。若使一贯钱呵。便是挑我身上肉一般。则为我这般悭悋苦克上。所以积下这家私。如今时遇冬天。纷纷扬扬下着国家祥瑞。有那般财主每红炉暖阁。赏雪饮酒。恁般受用快乐。我刘均佐怎肯这般受用。却是为何。则怕破败了这家私也。〔旦儿云〕员外。常言道风雪是酒家天。虽然是这等。堪可饮几杯也。〔正末云〕大嫂。我待不依你来。可又不好。待依你来呵。又要费用。罢罢罢。咱将就的饮几杯。〔旦儿云〕员外。饮几杯可不好那。〔正末云〕小的们。打些酒来。我与妳妳吃一杯。你来。我和你说。你休打多了。则打两锺儿来勾了。〔杂当云〕理会的。〔递酒科〕〔旦儿云〕员外。你先饮一杯。〔正末饮酒科云〕再将酒来。大嫂。你也饮一杯。〔旦儿饮酒科云〕再将酒来。〔杂当云〕无了酒也。〔旦儿云〕则斟了两锺儿。便无了酒。再打酒来。〔正末云〕酒勾了也。老的每说来。酒要少饮。事要多知。俺且在这解典库里闲坐。看有甚么人来。〔外扮刘均佑上诗云〕腹中晓尽世间事。命里不如天下人。小生洛阳人氏。乃刘均佑也。读几句书。因游学到此。囊箧消乏。时遇冬月天道。下着大雪。我身上无衣。肚里无食。兀的不是一个大户人家。我问他寻些茶饭吃。早来到这门首。无计所奈。唱个莲花落咱。一年家春尽一年家春。兀的不天转地转我倒也。〔做倒科〕〔正末云〕大嫂。俺虽然在这里饮酒。俺门首冻倒一个人。孩儿每。那里与我扶将那君子进来。讨些火炭来荡些热酒与他吃。刘均佐也要寻思波。大嫂。我平日不是个慈悲人。每常家休道是冻倒一个。便冻倒十个。我也不管他。这个人好关我心也。我试问他咱。兀那君子。你这一会儿比头里可是如何。〔刘均佑云〕这一会觉过来了些儿也。〔正末云〕君子。你那里人氏。姓甚名谁。因甚么冻倒在俺门首。你试说一遍咱。〔刘均佑云〕长者。小生洛阳人氏。姓刘名均佑。也读几句书。因游学到此。囊箧消乏。身上无衣。肚中饥馁。见长者在此饮酒。无计所柰。唱个莲花落。不想冻倒在员外门首。若不是员外救了小生。那得有这性命来。〔正末背云〕刘均佐。你寻思波。我问他那里人氏。他道是洛阳人氏。姓刘名均佑。可不道一般树上无有两般花。五百年前是一家。既是关着我这心呵。兀那刘均佑。我有心待认义你做个兄弟。不知你意下如何。〔刘均佑云〕员外休斗小生耍。〔正末云〕我不斗你耍。〔刘均佑云〕既是这般呵。休道是兄弟。在家中随驴把马。愿随鞭镫。〔正末云〕兄弟。我便是你亲哥哥一般。这个便是你亲嫂嫂哩。你拜你拜。〔刘均佑拜科云〕嫂嫂请坐。受您兄弟两拜咱。〔旦儿云〕小叔叔免礼。〔正末云〕两个孩儿过来。拜你叔叔者。〔倈儿拜科〕〔刘均佑云〕不敢。不敢。免礼。〔旦儿云〕员外。你与小叔叔共话。我回后堂执料茶饭去也。〔下〕〔正末云〕兄弟。我今日认义了你。我有件事与你说。〔刘均佑云〕哥哥有甚事。对您兄弟说咱。〔正末云〕你恰纔在雪堆儿里冻倒了。你若不是我呵。那里得你那性命来。我又认义你做兄弟。你心里便道这个员外必是个仗义疎财的人。你若是这等呵。你差了也。您哥哥为这家私。早起晚眠。吃辛受苦。积成这个家私。非同容易。听您哥哥说一遍咱。〔刘均佑云〕哥哥说一遍。与您兄弟听咱。〔正末唱〕
　　【仙吕赏花时】如今人则敬衣衫不敬人。不由我只共钱亲人不亲。恰纔那风凛凛。这雪纷纷。你在长街上便冻损。〔云〕兄弟。我是个财主。认义你这等穷汉做兄弟。你自寻思波。〔唱〕我可也忒富贵你可忒身贫。
　　〔刘均佑云〕您兄弟身上褴褛。则怕人笑话哥哥么。〔正末唱〕
　　【幺篇】你贫呵生受凄凉活受窘。我富呵广有金珠胜有银。〔云〕兄弟。家私里外勤苦。要你早晚用心。〔刘均佑云〕您兄弟理会的。〔正末唱〕你在这解典库且安身。〔云〕兄弟也。不争我今日认义你做兄弟。我是好心。若俺那一般的财主每便道。你看那刘均佐。平日之间。一文不使。半文不用。这等悭悋苦克。平白的认了个闲人。〔唱〕一任教傍人将我来笑哂。罢罢罢我权破了戒今日个养闲人。〔同下〕
　　〔音释〕
　　捻尼蹇切　行去声　长音掌　窘君上声　哂身上声
　　第一折
　　〔刘均佑领杂当上云〕小生刘均佑。自从哥哥认义我做兄弟。可早半年光景也。原来我这哥哥平日是个悭悋苦克的人。他一文不使。半文不用。放钱举债都是我。今日是哥哥生日。他平昔间不肯受用。我如今卧翻羊。安排酒果。只说道是亲戚朋友街坊邻舍送来的。他纔肯食用。他若知道是我安排的。就心疼杀他。小的每。酒果都安排了也不曾。〔杂当云〕都停当了。〔刘均佑云〕既然都停当了。请哥哥嫂嫂出来。哥哥嫂嫂有请。〔正末同旦儿倈儿上云〕自家刘均佐。自从认义了兄弟。可早半年光景也。我这兄弟十分的干家做活。早起晚眠。放钱举债。如此般殷勤。我心中甚是欢喜。大嫂。今日是我生辰之日。大嫂。你知道的。我每年家不做生日。你休对兄弟说。他知道呵。必然安排酒食。可不破费了我这家私。〔旦儿云〕今日你兄弟请。不知有甚事。你见兄弟去来。〔正末见科云〕兄弟请俺两口儿有甚事。〔刘均佑云〕哥哥请坐。今日是哥哥生辰之日。您兄弟安排下些酒食。拜哥哥两拜。尽您兄弟的心。〔正末云〕嗨。大嫂。如何。我说兄弟知道了。安排酒食。可不费了我这家私。兀的不痛杀我也。〔刘均佑云〕哥哥。你不知道。这东西都是亲戚朋友街坊邻舍送来的。不是咱将钱买的。我恰纔管待他每。都回去了。如今摆将来。都是见成桌面。请哥哥嫂嫂吃几杯。〔正末云〕哦。原来如此。你可早说波。既然是这等呵。咱饮几杯。〔旦儿云〕员外。你直是这等悭悋。吃用的多少也。〔刘均佑云〕将酒来。我与哥哥递一杯。则愿的哥哥福寿绵绵。松柏齐肩者。〔正末云〕有劳兄弟。〔唱〕
　　【仙吕点绛唇】感谢知交。五更绝早都来到。他道我福寿年高。着我似松柏齐肩老。
　　【混江龙】觥筹交错。我则见东风帘幙舞飘飘。则听的喧天鼓乐。更和那聒耳笙箫。〔刘均佑云〕哥哥满饮一杯。〔正末云〕兄弟。好酒也。〔唱〕俺只见玉盏光浮春酒熟。金炉烟袅寿香烧。〔云〕说与那放生的。〔唱〕着他静悄悄。休要闹吵吵。〔刘均佑云〕小的每。说与那放生的。着他远着些。不要在此喧闹。〔正末云〕兄弟。您哥哥为甚积趱成这个家私来。〔唱〕则为我平日间省钱俭用。到如今纔得这富贵奢豪。
　　〔外扮布袋和尚领婴儿姹女上云〕佛佛佛。南无阿弥陀佛。〔做笑科偈云〕行也布袋。坐也布袋。放下布袋。到大自在。世俗的人。跟贫僧出家去来。我着你人人成佛。个个作祖。贫僧是这凤翔府岳林寺住持长老。行脚至此。此处有一个刘均佐。是个巨富的财主。争奈此人贪饕贿赂。悭悋苦克。一文不使。半文不用。贫僧特来点化此人。这是他家门首。兀那刘均佐看财奴。〔做笑科刘均佑云〕哥哥。门首是甚么人大惊小怪的。我试看咱。〔见布袋科云〕好个胖和尚也。〔布袋笑科云〕冻不死的叫化头。你那看财奴有么。〔刘均佑背云〕我冻倒在哥哥门首。他怎生便知道。〔布袋云〕你那看财奴在家么。〔刘均佑云〕我对俺哥哥说去。〔见正末笑云〕哥哥。笑杀我也。〔正末云〕兄弟。你为何这般笑。〔刘均佑云〕哥哥。你说我笑。你出门去。见了你也笑。〔正末云〕我试看去。〔见科〕〔布袋云〕刘均佐看财奴。〔正末笑科云〕哎呀。好个胖和尚。笑杀我也。〔布袋云〕你笑谁哩。〔正末云〕我笑你哩。〔布袋念偈云〕刘均佐。你笑我无。我笑你有。无常到来。大家空手。〔正末云〕兄弟。笑杀我也。这和尚吃甚么来。这般胖那。〔唱〕
　　【油葫芦】猛可里抬头把他观觑了。将我来险笑倒。〔布袋云〕婴儿姹女。休离了左右也。〔正末唱〕引着些小男小女将他厮搬调。〔云〕他这般胖呵。我猜着他也。〔唱〕莫不是香积厨做的斋食好。〔布袋云〕你斋我一斋。〔正末唱〕更和那善人家斋得禅僧饱。他腰围有篓来麤。肚皮有三尺高。便有那骆驼白象青狮豹。〔布袋云〕要那骆驼白象青狮豹做甚么。〔正末唱〕敢可也被你压折腰。
　　〔布袋云〕他嗓嗑贫僧哩。〔正末唱〕
　　【天下乐】这和尚肉重千斤不算膘。〔云〕他吃甚么来。〔唱〕我这里量度。将他比并着。〔布袋云〕将我比并着甚么。〔正末唱〕恰便似快活三恰将头剃了。〔云〕兀那和尚。你这般胖。似两个古人。〔布袋云〕我似那两个古人。〔正末唱〕你肥如那安禄山。更胖如那汉董卓。〔云〕你这般胖。立在我这解典库门首。知的啰是个胖和尚。不知的啰。〔唱〕则道是个夯神儿来进宝。
　　〔布袋云〕刘均佐。你愚眉肉眼。不识好人。则我是释迦牟尼佛。〔正末云〕谁是释迦牟尼佛。〔布袋云〕我是释迦牟尼佛。〔正末云〕你是释迦牟尼佛。比佛少多哩。〔唱〕
　　【那咤令】你偌来胖个肉身躯呵。你怎喂的饱那饿鸟。你偌来麤的腿脡呵。你怎穿的过那芦草。你偌来大个光脑呵。你怎垒的住那雀巢。〔布袋云〕贫僧忧你这尘世的人。不听俺如来教。〔正末唱〕你道为俺这尘世的人。不听你这如来教。都空吃饭不长脂臕。
　　〔布袋云〕刘均佐。贫僧非是凡僧。我是个禅和尚。两头见日。行三百里田地哩。〔正末唱〕
　　【鹊踏枝】你不敢向佛殿遶周遭。你不敢礼三拜朝。〔云〕你这等肥胖呵。〔唱〕你稳情取滚出山门。踹上青霄。〔布袋云〕刘均佐。你斋贫僧一斋。〔正末唱〕这里面要饱呵得多少是了。〔云〕和尚。你这般胖呵。有一桩好处。〔布袋云〕有那一桩好处。〔正末唱〕你端的便不疲乏世不害心嘈。
　　〔布袋云〕刘均佐。贫僧神通广大。法力高强。则我便是活佛也呵。〔正末唱〕
　　【寄生草】呀。你道是神通大。可惜你这肚量小。〔云〕兀那和尚。你听者。〔唱〕不想这病维摩入定参禅早。谁想你是个瘦阿难结果收因好。不想你个沈东阳削发为僧了。〔云〕兀那和尚。我忧你一半儿。愁你一半儿。〔布袋云〕你忧我甚么。愁我甚么。〔正末唱〕我愁呵愁你去南海南挟不动柳枝瓶。我忧呵忧你去西天西坐损了那莲花萼。
　　〔布袋云〕刘均佐。你若斋我一斋呵。我传与你大乘佛法。〔正末云〕如何是大乘佛法。〔布袋云〕将纸墨笔砚来。我传与你大乘佛法。〔正末云〕我无纸。〔刘均佑云〕哥哥有纸。我取一张来。〔正末云〕兄弟也。一张纸又要一个钱买。则吃你破坏我这家私。〔布袋云〕既无纸呵。将笔砚来。就手里传与你大乘佛法。〔刘均佑磨墨科〕〔正末唱〕
　　【醉中天】我见他墨磨损乌龙角。〔布袋做蘸笔科〕〔正末唱〕他那里笔蘸着一管紫霜毫。〔布袋云〕将你手来。我传与你大乘佛法。〔正末云〕我与你手。〔布袋做写科云〕刘均佐。则这个便是大乘佛法。〔正末做看科云〕我倒好笑。〔唱〕我只见忍字分明把一个心字挑。〔布袋云〕这忍字是你随身宝。〔正末唱〕他道这忍字是我随身宝。〔云〕写下这个忍字。又要我费哩。〔布袋云〕可费你些甚么。〔正末唱〕又费我半盆水一锭皂角。巧言不如直道。我谢你个达磨倈把衣钵亲交。
　　〔布袋云〕刘均佐。你斋贫僧一斋。〔刘均佑云〕哥哥放着许多的家私。咱斋他一斋。怕做甚么。〔正末云〕兄弟。你看他那肚皮。两石米的饭也吃他不饱。〔刘均佑云〕我这里无有素斋。〔布袋云〕贫僧不问荤素。便酒肉贫僧也吃。〔正末云〕那个出家人吃酒肉来。〔刘均佑云〕有酒肉拿来与他吃。〔正末云〕兄弟。将一盏酒来与他吃。〔刘均佑斟酒科正末云〕兄弟。浅着些。忒满了也。〔布袋云〕将来我吃。〔奠酒科〕南无阿弥陀佛。〔正末云〕嗨。可惜了。百米不成一滴。可怎生浇奠了也。〔布袋云〕刘均佐。再化一锺儿吃。〔正末云〕无了酒也。〔刘均佑云〕哥哥。再与他一锺吃。〔正末云〕则吃你这等。〔刘均佑斟酒科正末云〕兀的吃吃吃。〔布袋云〕贫僧不吃。与我那徒弟吃。〔正末回头科〕在那里。〔布袋云〕兀的不是。〔下〕〔正末云〕呀。可那里有人。和尚。那壁无人。可怎生连他也不见了。〔刘均佑云〕哥哥。那和尚那里去了。〔正末云〕好是奇怪也呵。〔唱〕
　　【河西后庭花】他赚的咱回转头。又不曾那动脚。我恰纔斟玉斝相邀命。呀呀呀他可早化金光不见了。〔云〕好奇怪也。〔唱〕我这里自猜着。多管是南方在道他故将人来厮警觉。
　　〔云〕兄弟。我正要吃酒。走将个胖和尚来。搅了俺一席好酒也。〔刘均佑云〕哥哥。风僧狂道。信他做甚么。咱家里饮酒去来。〔正末云〕那胖和尚去了也。要这忍字做甚么。将些水来洗去了〔刘均佑云〕小的每将水来。与哥哥洗手。〔正末洗科云〕可怎生洗不下来。将肥皂来。〔刘均佑云〕有。〔正末擦洗科云〕可怎生越洗越真了。将手巾来呀。兄弟也。可怎生揩了一手巾忍字也。〔刘均佑云〕真个蹊跷。〔正末云〕好是奇怪也。〔唱〕
　　【金盏儿】这墨又不曾把鳔胶来调。这字又不曾使绣针来挑。可怎生洗不下擦不起揩不掉。这和尚故将人来撇皂。直写的来恁般牢。我若是前街上猛撞见。若是后巷里厮逢着。我着两条汉拿到官。直着一顿棒拷折他腰。
　　〔刘均佑云〕哥哥。信他做甚么。〔正末云〕兄弟。是好奇怪也。咱且到解典库中闲坐一坐咱。〔净扮刘九儿上云〕众朋友每。你则在这里。我问刘均佐那弟子孩儿讨一贯钱便来也。刘均佐看财奴。少老子一贯钱。怎么不还我。〔刘均佑云〕是甚么人这般大惊小怪的。我去看咱。〔见科刘九儿云〕刘均佑叫化头。你家看财奴少老子一贯钱。怎生不还我。〔刘均佑云〕这个穷弟子孩儿。要钱则要钱。题名道姓怎的。哥哥听了又生气也。我对俺哥哥说去。〔见正末云〕哥哥。门首有那叫化头刘九儿。说哥哥少他一贯钱。〔正末云〕兄弟。你过来。我看去。〔见刘九科云〕刘九儿。为甚么在我这门首大惊小怪的。〔刘九云〕刘均佐看财奴。还老子一贯钱来。〔正末云〕你看我那造物波。恰纔那胖和尚搅了我一场。又走将一个穷弟子孩儿来。兀那刘九儿。你和人说。我是个万贯财主。倒少你这穷弟子孩儿一贯钱。〔刘九云〕你有钱。你学老子这等快活受用。你敢出你那解典库来么。〔正末云〕你敢进我家里来么。〔刘九云〕我便来。你敢把我怎的。〔正末打科云〕我不敢打你那。〔刘九做倒科〕〔正末云〕这个穷弟子孩儿。我倒少你的钱。你倒在地下赖我。兀的不气杀我也。〔刘均佑云〕哥哥。休和他一般见识。你请坐。兀那厮。你起来。你要钱怎生毁骂人。〔做惊科云〕哥哥。你打的他口里无了气也。〔正末云〕你看这厮。我推了他一推便死了。我不信。〔刘均佑云〕哥哥你看去。〔正末云〕过来。我看去。这厮轻事重报。〔叫科云〕刘九儿。讨钱便讨钱。你又骂我。则少一贯钱。你好好的讨。起来起来。〔摸刘九口科云〕兄弟。真个死了也。〔唱〕
　　【河西后庭花】我恰纔胸膛上扑地着。他去那砖街上丕的倒。不争你这穷性命登时死。哎。将我这富魂灵险諕掉了。只见他齁喽喽的冷涎潮。他可早血流出七窍。冷冰冰的僵了手脚。
　　〔云〕兄弟也。为一贯钱打死了这个人。我索偿他性命。兄弟。可怜见救您哥哥咱。〔刘均佑云〕哥哥放心。人命事您兄弟替哥哥当。哥哥。这死的人心上还热哩。不得死。等我看去。〔看科云〕哥哥。他胸前印下个忍字也。〔正末云〕兄弟。真个。你过来。我看去。〔看科云〕兄弟。真印下个忍字也。〔唱〕
　　【忆王孙】这字他可便背书在手掌恁般牢。〔云〕兄弟。你看我手里的和他胸前的一般哩。〔唱〕可怎生番印在他胸脯可怎生便无一画儿错。两个字肯分的都一般大小。〔带云〕到的官司三推六问呵。〔唱〕我索把罪名招。〔刘均佑云〕哥哥放心。我替你承当去。〔正末云〕兄弟。你替不的我也。〔唱〕你看赤紧的我手里将咱自证倒。
　　〔云〕兄弟也。我将这家业田产娇妻幼子都分付与你。你好生看管。我索逃命去也。〔布袋冲上云〕刘均佐。你打杀人。走到那里去。〔正末云〕师父。救您徒弟咱。〔唱〕
　　【金盏儿】我从今后看钱眼辨个清浊。爱钱心识个低高。我从今后弃了家财礼拜你个真三宝。〔布袋云〕我着你忍着。你怎生打杀人也呵。〔正末唱〕自从这个忍字在手内写。今日个业果眼前招。〔布袋云〕你肯跟我出家去么。〔正末唱〕您徒弟再不将狠心去钱上用。凡火向我腹中烧。学师父清风袖里藏。仿师父明月在杖头挑。
　　〔布袋云〕刘均佐。我着你忍着。你怎生不忍。打杀人。刘均佐。〔偈云〕你得忍且忍。得耐且耐。不忍不耐。小事成大。我救活了他。你跟我出家去么。〔正末云〕师父若救活这个人。我便跟师父出家去。〔布袋云〕要道定者。休要番悔。〔布袋叫刘九科〕疾。刘九儿。〔刘九起见众科云〕一觉好睡也。〔布袋念佛云〕南无阿弥陀佛。〔刘九云〕刘均佐。还老子一贯钱来。〔正末云〕兄弟。快与他一贯钱。〔刘均佑与钱科刘九云〕可原来还老子一贯钱。众兄弟每。我可讨了一贯钱。跟我吃酒去来。〔下〕〔正末云〕兄弟。他去了也。与了他多少钱。〔刘均佑云〕与了他一贯钱。〔正末云〕嗨。兄弟也。既是活了。与他五百文也罢。〔布袋云〕刘均佐。跟我出家去来。〔正末云〕师父可怜见。我怎生便舍的这家业田产。娇妻幼子。您徒弟则在后园中结一草庵。在家出家。三顿素斋。念南无阿弥陀佛。则便了也。〔布袋云〕刘均佐。你舍不的出家。凡百事则要你忍着。只念南无阿弥陀佛。〔正末云〕师父。您徒弟理会的。兄弟也。我将这家缘家计。且分付与你。则好生看我这儿女也。〔刘均佑云〕哥哥只管放心。都在我身上。〔正末唱〕
　　【赚煞】则这欠债的有百十家。上解有三十号。〔带云〕我为这钱呵。〔唱〕使的我。昼夜身心碎了。将我这花圃楼台并画阁。我今盖一座看经修炼的团标我也不怕有贼盗。堤防着水火风涛。〔带云〕刘均佐。你自寻思波。〔唱〕我看着这转世浮财则怕你守不到老。〔做看忍字科〕〔唱〕我将这忍字来觑了。谢吾师指教。〔布袋云〕只要你忍的。〔正末云〕师父。我忍者。我忍者。〔唱〕哦原来俺这贪财人心上有这杀人刀。〔下〕
　　〔布袋云〕谁想刘均佐见了小境头。如今在家出家。等此人凡心去后。贫僧再来点化。〔偈云〕学道如担担上山。不思路远往难还。忽朝担子两头脱。一个闲人天地间。〔下〕〔刘均佑云〕那师父去了也。俺哥哥在家出家。将家缘家计都交付与我。我须往这城里外索钱走一遭去。〔下〕
　　〔音释〕
　　觥古横切　错音草　饕音叨　贿音诲　赂音路　看平声　那音拿　嗓桑上声　嗑音渴　膘音标　度多劳切　着池烧切　卓之卯切　夯音享　臕音标　阿何哥切　萼音傲　角音皎　倈离靴切　那音挪　脚音皎　斝音贾　觉音皎　揩楷平声　鳔邦妙切　针与针同　推退平声　齁阿勾切　涎除煎切　脯音蒲　分去声　浊虽梢切　阁音杲　贼则平声　担去声
　　第二折
　　〔正末上云〕自家刘均佐。自从领了师父法旨。在这后花园中结下一个草庵。每日三顿素斋食。则念南无阿弥陀佛。过日月好疾也呵。〔唱〕
　　【南吕一枝花】恰纔那花溪飞燕莺。可又早莲浦观鹅鸭。不甫能菊天飞塞鴈。可又早梅岭噪寒鸦。我想这四季韶华。捻指春回头夏。我想这利名心都毕罢。我如今硬顿开玉锁金枷。我可便牢拴定心猿意马。
　　【梁州第七】每日家扫地焚香念佛。索强如恁买柴籴米当家。〔带云〕若不是师父呵。我刘均佐怎了也呵。〔唱〕谢诸尊菩萨摩诃萨。感吾师度脱。将俺这弟子来提拔。我如今不遭王法。不受刑罚。至如我指空说谎瞒咱。这一场了身脱命亏他。我我我谢俺那雪山中无荣无辱的禅师。是是是传授与我那莲台上无岸无边的佛法。来来来我做了个草庵中无忧无虑的僧家。一回家火发。我可便按纳。心头万事无牵挂。数珠在手中掐。我这里静坐无言叹落花。独步烟霞。
　　〔云〕南无阿弥陀佛。我这里静坐者。〔倈儿上云〕自家是刘均佐的孤儿。俺父亲在后园中修行。俺叔叔与俺妳妳每日饮酒做伴。我告知俺父亲去。开门来。开门来。〔正末云〕是甚么人唤开门哩。〔唱〕
　　【骂玉郎】我将这稀剌剌斑竹帘儿下。俺这里人静悄不喧哗。那堪独扇门儿砑。〔倈儿云〕开门来。〔正末唱〕我这里疑虑绝。观觑了。听沈罢。
　　〔倈儿云〕开门来。〔正末唱〕
　　【感皇恩】呀。他道是年小浑家。这些时不曾把他们踏。我将这异香焚。急将这衣服整。忙将这数珠拿。〔倈儿云〕开门来。〔正末唱〕莫不是谁来添净水。莫不是谁来献新茶。我这里侵阶砌。傍户牖。近窗纱。
　　〔倈儿云〕开门来。〔正末云〕可是甚么人。〔唱〕
　　【采茶歌】日耀的眼睛花。莫不是佛菩萨。〔倈儿云〕开门来。〔正末开门见科唱〕呀。原来是痴顽娇养的这小冤家。必定是他亲娘将孩儿无事打。我是他亲爷肠肚可怜他。
　　〔云〕孩儿也。你来这里做甚么来。〔倈儿云〕您孩儿无事不来。自从父亲修行去了。俺母亲和俺叔叔每日饮酒做伴。我特来告与父亲知道。〔正末云〕哦。你娘和叔叔在房中饮酒做伴是真个。〔倈儿云〕是真个。不说谎。〔正末怒科云〕这个冻不死的穷弟子孩儿。好无礼也。想着你在雪堆儿里冻倒。我救活了你性命。我又认义做兄弟。我见他家私里外。倒也着意。将这万贯家财都与他掌管着。我恨不的手掌儿里擎着。〔见忍字科云〕嗨。孩儿。你且耍去。〔倈儿云〕爹爹。你只回家去罢。〔正末唱〕
　　【牧羊关】你休着您爷心困。莫不是你眼花。〔倈儿云〕我不眼花。我看见来。〔正末唱〕他莫不是共街坊妇女每行踏。〔倈儿云〕无别人。则有俺妳妳和叔叔饮酒。〔正末唱〕这言语是实么。〔倈儿云〕是实。〔正末唱〕你休说谎咱。〔倈儿云〕不敢说谎。〔正末怒科云〕是实。我真个忍不的也。〔唱〕也不索一条粗铁索。也不索两面死囚枷。不索向清耿耿的官中告。〔带云〕忍不的了也。〔唱〕放心波我与你便碜可可的亲自杀。〔并下〕
　　〔刘均佑同旦儿上云〕自家刘均佑的便是。自从哥哥到后花园中修行去了。如今这家缘过活儿女。都是我的。倒大来索是受用快活也。〔旦儿云〕叔叔。正是这等说。我早安排下酒食茶饭。两口儿快乐饮几杯。可不是好。〔刘均佑云〕我正要饮几杯哩。我关上这卧房门饮酒者。〔饮科〕〔正末上云〕我手中无刃器。厨房中取了这把刀在手。来到这门首也。我试听咱。〔旦儿云〕叔叔。这家私里外。早晚多亏你。满饮一杯。〔刘均佑云〕嫂嫂之恩。我死生难忘也。嫂嫂请。〔正末云〕原来真个有这勾当。兀的不气杀我也。〔唱〕
　　【哭皇天】见无吊窗心先怕。他若是不开门我脚去蹅。不由我怒从心上起。刀向手中拏。〔做看科云〕我试看咱。〔旦儿云〕叔叔。你再饮一杯。〔正末唱〕他两个端然在那坐榻。〔云〕开门来。〔刘均佑云〕兀的不有人来了也。〔下〕布袋暗上。〔旦儿开门科云〕员外。你来家了也么。〔正末唱〕我把这房门来紧靠。把奸情事亲拏。〔旦儿云〕你要拏奸情。奸夫在那里。街坊邻舍。刘均佐杀人哩。〔正末唱〕何须你唱叫。不索你便高声。〔拏旦儿叫科〕〔正末唱〕呀。来来来我和你个浪包娄〔推旦儿科〕〔唱〕浪包娄两个说话咱。〔见刀靶上忍字科〕〔唱〕呀。猛见这忍字画画儿更不差。
　　【乌夜啼】我则见黑模糊的印在钢刀靶。天那则被你缠杀我也忍字冤家。〔旦儿云〕好。出家人如此行凶。刘均佐杀人哩。〔正末唱〕你可休叫吖吖一迷里胡扑搭。咱可便休论王法。且论家法。〔旦儿云〕刘均佐。可不道你出家来。你看经念佛。刬地杀人。〔正末唱〕那里有皂直掇披上锦袈裟。那里也金刀儿削了青丝发。休厮缠。胡遮剌。我是你的丈夫。你须是我的浑家。
　　〔云〕我且不杀你。那奸夫在那里。〔旦儿云〕你寻奸夫在那里。〔下〕〔布袋在帐幔里打■〈口弟〉科〕〔正末云〕这厮原来在这里面■〈走朶〉着哩。更待干罢。〔唱〕
　　【红芍药】我一只手将系腰来采住向前掐。可便不着你■〈走朶〉闪藏滑。〔布袋云〕刘均佐。你忍着。〔正末见布袋科〕〔唱〕我这里猛抬头觑了自惊呀。諕的我这两手便可剌答。恨不的心头上将刀刃扎。〔布袋云〕刘均佐。心上安刃呵。是个甚字。〔正末想科云〕心上安刃呵。〔唱〕哦。他又寻着这忍字的根芽。把奸夫亲向壁衣拿。眼面前海角天涯。
　　〔云〕我恰来壁衣里拿奸夫。不想是师父。好跷蹊人也。〔唱〕
　　【菩萨梁州】两模两样鼻凹。一点一般画画。磕头连忙拜他。则被你跷蹊我也救苦救难菩萨。些儿失事眼前差。先寻思撇掉了家私罢。待将爷娘匹配的。妻儿嫁。便恩断义绝罢。虽然是忍心中自详察。〔布袋云〕刘均佐。休了妻。弃了子。跟我出家去。〔正末云〕他着我休了妻子出家去。〔唱〕我且着些个谎话儿瞒他。
　　〔布袋云〕刘均佐。我着你忍着。你又不肯忍。提短刀要伤害人。可不道你在家出家。则今日跟我出家去来。〔正末云〕师父。刘均佐一心待跟师父出家去。争奈万贯家缘。娇妻幼子。无人掌管。但有个掌管的人。我便跟师父出家去。〔布袋云〕刘均佐。你道无人掌管家私。但有掌管的人来。你便跟我出家去。你道定者。〔刘均佑上云〕自家刘均佑。恰纔索钱回来。见哥哥走一遭去。〔见科〕哥哥。您兄弟索钱回来了也。〔正末云〕兄弟。便迟些儿来也罢。〔布袋云〕刘均佐。兀的不管家私的人来了也。便跟我出家去。〔正末云〕兄弟。索钱如何。〔刘均佑云〕都讨了来也。〔正末云〕好兄弟。不枉了干家做活。兄弟。我试问你咱。〔布袋云〕刘均佐。忍着念佛。〔正末云〕是是是。南无阿弥陀佛。〔唱〕
　　【牧羊关】这分两儿轻和重。〔刘均佑云〕也有十两五钱不等。〔正末唱〕金银是真共假。〔刘均佑云〕俱是赤金白银。〔正末唱〕他可是肯心肯意的还咱。〔刘均佑云〕都肯还。若不肯还呵。连他家锅也拿将来。〔正末云〕正是恩不放债。南无阿弥陀佛。兄弟。将一个来我看。〔刘均佑递银科云〕哥哥。雪白的银子你看。〔正末接银子印忍字惊科〕〔唱〕我这里恰纔便汤着。却又早印下。又不曾有印板。也须要墨糊刷。〔布袋云〕这忍字须当忍者。〔正末唱〕师父道忍呵须当忍。〔刘均佑云〕这个银子又好。〔正末唱〕抬去波我可是敢拿也不敢拿。
　　〔布袋云〕刘均佐。管家私的人来了也。你跟我出家去。刘均佐。你听者。〔偈云〕休恋足色金和银。休想夫妻百夜恩。假若是金银堆北斗。无常到来与别人。不如弃了家活计。跟着贫僧去修行。你本是贪财好贿刘均佐。我着你做无是无非窗下僧。〔正末云〕罢罢罢。自从认义了兄弟。我心中甚是欢喜。我为一贯钱。打杀一个人。平白的拿奸情也没有。争些儿不杀了一个人。我如今将这家缘家计。娇妻幼子。都交付与兄弟。我跟师父出家去也。兄弟。好生看管我这一双儿女。我跟师父出家去。罢罢罢。〔唱〕
　　【黄锺尾】我说的是十年尘梦三生话。我啜的是两腋清风七盏茶。非自谈非自夸。我是这在城中第一家。我道吃了穷汉的酒。闲汉的茶。笑看钱奴忒养家。叹看钱奴忒没法。谢吾师度脱咱。我将家缘尽赍发。将妻儿配与他。谢兄弟肯留纳。我将那拨万论千这回罢。深山中将一个养家心来按捺。僧房中将一个修行心来自发。〔布袋云〕你念佛。〔正末云〕依着师父。每日则念南无阿弥陀佛。〔唱〕到大来无是无非快活杀。〔下〕
　　〔布袋云〕谁想刘均佐又见了一个境头。将家计都撇下。跟我往岳林寺出家去。那其间贫僧再传与他大乘佛法便了。〔下〕
　　〔音释〕
　　鸭羊架切　萨杀贾切　拔邦加切　法方雅切　罚扶加切　发方雅切　纳囊亚切　掐强雅切　踏当加切　碜森上声　蹅音渣　呀音讶　榻汤打切　靶音霸　搭音打　剌那架切　袈音加　裟音沙　发方雅切　滑呼佳切　答音打　扎庄洒切　凹汪卦切　画音畵　察抽鲊切　刷双寡切　腋音逸　赍祭平声　捺囊亚切　杀双鲊切
　　第三折
　　〔外扮首座上诗云〕出言解长神天福。见性能传佛祖灯。自从一挂袈裟后。万结人缘不断僧。贫僧乃汴梁岳林寺首座定慧和尚是也。想我佛门中。自一气纔分。三界始立。缘有四生之品类。遂成万种之轮回。浪死虚生。如蚁旋磨。犹鸟投笼。累劫不能明其真性。女人变男。男又变女。人死为羊。羊死为人。还同脱袴着衣。一任改头换面。若是聪明男女。当求出离于罗网。人身难得。佛法难逢。中土难生。及早修行。免堕恶道。想我佛西来传二十八祖。初祖达磨禅师。二祖慧可大师。三祖僧灿大师。四祖道信大师。五祖弘忍大师。六祖慧能大师。佛门中传三十六祖五宗五教正法。是那五宗。是临济宗。云门宗。曹溪宗。法眼宗。沩山宗。五教者乃南山教。慈恩教。天台教。玄授教。秘密教。此乃五宗五教之正法也。〔偈云〕我想学道犹如守禁城。昼防六贼夜惺惺。中军主将能传令。岁岁年年享太平。今奉我佛法旨。此处有一人姓刘名圭字均佐。此人平昔之间。好贿贪财。只恋荣华富贵。不肯修行。今被我佛点化。着此人看经念佛。参禅打坐。这早晚不见到来。刘均佐误了功果也。〔正末上云〕南无阿弥陀佛。自家刘均佐。跟师父出家。每日则是看经念佛。师父有个大徒弟。着他看管我修行。我若凡心动。他便知道就打。如今须索见他走一遭去。〔见科〕〔首座云〕刘均佐。我奉师父法旨。着你清心寡欲。受戒持斋。不许凡心动。如若凡心动者。只打五十竹篦。凡百的事则要你忍。你听者。忍之为上。〔偈云〕忍之一字岂非常。一生忍过却清凉。常将忍字思量到。忍是长生不老方。念佛念佛。忍着忍着。〔做睡科〕〔正末云〕是。忍着。念南无阿弥陀佛。南无阿弥陀佛。他睡着了也。嗨。刘均佐。我当初一时间跟师父出家。来到这寺中。每日念佛。虽我口里念佛。想着我那万贯家缘。知他是怎的也。〔首座喝云〕■〈口退〉。刘均佐。那个坐禅处有甚万贯的家缘。便好道万般将不去。只有业随身。我师父法旨。教你参禅打坐。抖擞精神。定要讨个分晓。不可胡思乱想。须要绵绵密密。打成一片。只如害大病一般。吃饭不知饭味。吃茶不知茶味。如痴似醉。东西不辨。南北不分。若做到这些功夫。管取你心华发现。彻悟本来。生死路头。不言而到。生死事大。无常迅速。如十人上山。各自努力。便好道。〔偈云〕人人有个梦。千变万化闹。觉来细思量。一切惟心造。息气受境禅。迷惑若颠倒。发愿肯修行。寂灭真常道。念佛念佛。忍者忍者。〔睡科〕〔正末云〕是。念佛。南无阿弥陀佛。南无阿弥陀佛。又睡着了也。天那。万贯家缘不打紧。弃了一个花朵儿浑家。〔首座云〕■〈口退〉。刘均佐。那个坐禅处有甚么花朵儿浑家。我师父着你修行养性。要锁住心猿。拴住意马。呆汉。〔偈云〕自理会。自理会。自不理会谁理会。十二时中自着肩。莫教落在邪魔队。一点灵光是祸胎。做出不良空懊悔。我笑世人闲理会。争人争我情不退。损他利己百千般。生铁心肠应粉碎。眼光落地业根深。炉炭镬汤难躲避。阎罗老子无人情。始觉临期难理会。刘均佐。念佛念佛。忍者忍者。〔睡科〕〔正末云〕是。念佛忍者。南无阿弥陀佛。南无阿弥陀佛。他又睡着了也。花朵儿浑家不打紧。有魔合罗般一双男女。知他在那里。〔首座云〕■〈口退〉。刘均佐。那个坐禅处有甚么魔合罗般孩儿。我师父着你修行。先要定慧心。定慧为本。不可迷着。定是慧体。慧是定用。即慧之时定在慧。即定之时慧在定。若识此言。即是慧定。学道者莫言先慧而发定。定慧有如灯光。有灯即光。无灯即暗。灯是光之体。光是灯之用。名虽有二。体用本同。此乃是定慧了也。念佛念佛。忍者忍者。〔正末摔数珠科〕师父。我忍不的了也。〔唱〕
　　【双调新水令】我如今跳离人我是非乡。〔带云〕师父也。想俺那妻子呵。〔唱〕到大来间别无恙。我识破这红尘战白蚁。都做了一枕梦黄粱。我这般急急忙忙。今日个都打在我头上。
　　〔首座云〕刘均佐。你听者。你那一灵真性。湛若太虚。五藴色身。死如幻梦。果是顶门具眼。便知虚里无花。直下圆成。永超生灭。染缘易就。道业难成。不了前因。万缘差别。风景浩浩。凋残功德之林。心火炎炎。烧坏菩提之种。道念若同情念。自然佛法时时现前。为众如同为身。怕不烦恼尘尘解脱。〔偈云〕便好道。念佛弥陀福最强。刀山剑树得消亡。自作自招还自受。莫待临时手脚忙。念佛念佛。忍者忍者。〔正末云〕是。念佛。南无阿弥陀佛。南无阿弥陀佛。〔睡科〕〔首座云〕刘均佐睡着了也。着他见个境头。疾。此人魔头至也。〔旦儿同倈儿上云〕自家刘均佐浑家便是。我看员外去。〔见科云〕员外。〔正末云〕大嫂。你那里来。〔旦儿云〕员外。我领着孩儿望你来。〔正末云〕大嫂。则被你想杀我也。〔唱〕
　　【鴈儿落】不由我不感伤。不由我添悲怆。咱须是美眷姻。争奈有这村和尚。
　　〔旦儿云〕你怕他做甚么。〔正末云〕大嫂。你那里知道。〔唱〕
　　【得胜令】他则待轮棒打鸳鸯。那里肯吹玉引鸾凰。〔旦儿云〕员外。则被你苦痛杀我也。〔正末唱〕你道是痛苦何时尽。我将你这恩情每日想。〔印忍字旦儿手上科〕〔旦儿云〕你看我手上印下个忍字也。〔正末唱〕我这里斟量。恰便似刀刃在心头上放。不由我参详。大嫂也我的是绝恩情的海上方。
　　〔旦儿云〕两个孩儿都在这里看你来也。〔正末云〕孩儿也。想杀我也。〔唱〕
　　【水仙子】眉尖眼角恰纔汤。〔做印忍字倈儿眉额上科〕〔唱〕也似我少吉多凶歹字样。更做道壶中日月如翻掌。大嫂也我则看你手梢头不觑手背上。〔见忍字科〕〔唱〕如今这天台上差配了刘郎。孩儿印在眉尖上。女儿印在眼角傍。〔看忍字科〕〔唱〕忍的也你生割断了俺子父的情肠。
　　〔首座云〕速退。〔旦儿同倈儿下〕〔布袋同旦儿倈儿上转一遭下〕〔正末见科云〕师父。纔来的那个。不是俺老师父。〔首座云〕是俺师父。〔正末云〕那两个夫人是谁。〔首座云〕是俺大师父娘。二师父娘。〔正末云〕那两个小的是谁。〔首座云〕是师父一双儿女。〔正末怒科云〕好和尚也。他着我休了妻。弃了子。抛了我铜斗儿家私。跟他出家。兀的不气杀我也。师父。休怪休怪。我也不出家了。我还我家中去了也。〔唱〕
　　【川拨棹】他原来更荒唐。好也啰你可便坑陷了我有甚么强。我有那稻地池塘。鱼泊芦场。旅店油房。酒肆茶坊。锦片也似房廊画堂。我富绝那一地方。那一日因贱降。相识每重重讲。
　　〔云〕正饮酒间。兄弟道。哥哥。门首一个胖和尚。〔唱〕
　　【七弟兄】我出的正堂。库房。正看见你这和尚。没来由吃的偌来胖。把这个刘员外赚入火坑傍。〔首座云〕忍者。〔正末云〕休道我。〔唱〕便是释迦佛恼下莲台上。
　　【梅花酒】你送了我这一场。休了俺那红妆。弃了俺那儿郎。他倒有两个婆娘。好打这点地脚。他可甚么出山像。又搅下这师长。〔首座云〕刘均佐。忍者休慌。〔正末唱〕你不慌我须慌。〔首座云〕忍者。你休忙。〔正末唱〕你不忙我须忙。我从来可烧香。他着我礼当阳。我平生爱经商。他着我守禅床。我改过这善心肠。他做出那恶模样。吾师行得明降。
　　〔云〕师父。这出家人。尚然有妻子呵。〔唱〕
　　【喜江南】天那送的我人离财散怎还乡。不想这释迦佛倒做了画眉郎。想俺糟糠的妻子倚门傍。今日个便往免了他短金钗画损在绿苔墙。
　　〔首座云〕刘均佐。你不修行。你往那里去。〔正末云〕师父。你休怪。我不出家了。则今日还我那汴梁去也。〔首座云〕你既要回你那家乡去呵。你则今日便索长行也。〔正末唱〕
　　【鸳鸯煞】我早知道他有妻孥引入销金帐。我肯把金银船沈入那惊人浪。他刬地抱子携男。送的我家破人亡。畅道好教我懒出这山门。羞归我那汴梁。映衰草斜阳。回首空惆怅。我揣着个羞脸儿还乡。从今后我参甚么禅宗听甚讲。〔下〕
　　〔首座云〕嗨。谁想刘均佐见了些小境头。便要回他那汴梁去。这一去。见了那酒色财气。人我是非。贪嗔痴恶后。遇我师父点化。方能成道。〔偈云〕我佛将五派分开。参禅处讨个明白。若待的功成行满。同共见我佛如来。〔下〕
　　〔音释〕
　　解音械　慧音惠　沩音圭　篦邦迷切　抖音斗　擞音叟　间去声　种上声　重平声　行音杭　刬音产　白巴埋切
　　第四折
　　〔净扮孛老领倈儿上云〕老汉汴梁人氏。姓刘名荣祖。年八十岁也。我多有儿孙。广有田产我是这汴梁第一个财主。我的父亲曾说。我那祖公公刘均佐。被个胖和尚领着他出家去了。手心里有个忍字。是俺祖公公的显证。至今我家里留下一条手巾。上面都是忍字。我满门大小。拜这手巾。便是拜俺祖公公一般。时遇着清明节令。我带着这手巾去那祖宗坟上。烧纸走一遭去。〔下〕〔正末上云〕自家刘均佐便是。谁想被这秃厮。闪我这一闪。须索还我家中去也。〔唱〕
　　【中吕粉蝶儿】好教我无语评跋。谁想这脱空禅客僧瞒过。干丢了铜斗儿家活。则俺那子和妻。心意里。定道我在莲台上稳坐。想必我坑陷的人多。着这个看钱奴受这一场折挫。
　　【醉春风】我堪恨这寺中僧。难消我心上火。则被他偌肥胖那风魔。倒瞒了我。我。赶不上庞居士海内沈舟。晋孙登苏门长啸。我可甚么谢安石东山高卧。
　　〔云〕我自离了寺中数日。这搭儿是俺祖上的坟。可怎生别了。我再认咱。险些儿走过去了。正是俺的祖坟也。我入的这坟来。〔唱〕
　　【迎仙客】我行来到坟地侧。〔云〕怎生这等荒疎了。〔唱〕长出些棘针科。〔云〕去时节那得偌大树来。〔唱〕去时节这一科松柏树儿高似我。至如道是长得疾。莫不是雨水多。我去则有三个月期过。可怎生长的有偌来大。
　　〔云〕去这坟里面看一看。我走了一日光景也。我这里坐一坐咱。〔孛老上云〕老汉刘荣祖。可早来到这坟前也。一个后生。在那里坐着。我试问他咱。兀那后生。你来俺这里做甚么。〔正末云〕是俺家的坟。不许我在这里坐那。〔孛老云〕这弟子孩儿。是俺家的坟。你在这里坐。你倒又说是你家的坟。〔正末云〕这老子无礼也。俺家的坟。不由我坐。〔孛老云〕怎生是你家坟。你说我听者。〔正末唱〕
　　【上小楼】我和你个庄家理说。也不索去官中标拨。谁着你便石虎石羊周围边箱。种着田禾。〔孛老云〕既是你家坟。有多少田地。〔正末唱〕这里则是五亩来。多大一埚。你常好是心麤胆大。你把俺这坟前地倚强耕过。
　　〔孛老云〕是俺家的坟。〔正末云〕是俺家的坟。〔孛老云〕既是你家的坟。可怎生排房着哩。〔正末唱〕
　　【幺篇】正面上排祖宗。又不是安乐窝。割舍了我打会官司。唱叫扬疾。便待如何。〔孛老云〕兀那弟子孩儿。你敢打我不成。〔正末云〕我便打你呵。有甚么事。〔唱〕我这里便忍不住。气扑扑向前去将他扯攞。休休休我则怕他衣衫襟边又印上一个。
　　〔云〕既是你家祖坟。你可姓甚么。〔孛老云〕我姓刘。〔正末云〕你姓刘。可是那个刘家。〔孛老云〕我是刘均佐家。〔正末云〕是那个刘均佐家。〔孛老云〕被那胖和尚引去出家的刘均佐家。〔正末背云〕恰是我也。〔回云〕那刘均佐是你的谁。〔孛老云〕是我的祖公公哩。〔正末云〕你这坟前可怎生排着哩。〔孛老云〕这个位儿是俺祖公公刘均佐的虚冢儿。〔正末云〕这个位是谁。〔孛老云〕这是我祖公公的兄弟刘均佑。〔正末云〕敢是那大雪里冻倒的刘均佑么。〔孛老云〕呀。你看这厮怎生这般说。〔正末云〕这个是谁。〔孛老云〕是我的父亲。〔正末云〕可是那佛留么。〔孛老云〕可怎生唤俺父亲的小名儿。〔正末云〕这个位儿是谁。〔孛老云〕是我的姑娘。〔正末云〕可是僧奴那妮子么。〔孛老云〕你收着俺一家儿的胎发哩。〔正末云〕你认的你那祖公公刘均佐么。〔孛老云〕我不认的。〔正末云〕睁开你那眼。则我便是你祖公公刘均佐。〔孛老云〕我是你的祖爷爷哩。你怎生是我的祖公公。〔正末云〕我说的是。你便认我。我说的不是。你休认我。〔孛老云〕你试说我听咱。〔正末云〕当日是我生辰之日。被那个胖和尚。在我手心里写个忍字。水洗不下。揩也揩不掉。印了一手巾忍字。我就跟他出家去了。我当初去时。留下一条手巾。上面都是忍字。可是有也是无。〔孛老云〕手巾便有。则怕不是。〔正末云〕你取那手巾我认。〔孛老云〕兀的不是手巾。你认。〔正末认科云〕正是我的手巾。怕你不信呵。你看我手里的忍字。与这手巾上的可一般儿。〔孛老云〕正是我的祖公公。下次小的每都来拜祖公公。〔众拜科〕祖公公。你可在那里来。〔正末云〕你起来。〔唱〕
　　【满庭芳】您可便一齐的来拜我。则俺这亲亲眷眷。闹闹和和。您当房下辈儿谁年大。〔孛老云〕则我年长。〔正末唱〕他可便发若丝窝。〔云〕这个是谁。〔孛老云〕公公。这个是俺外甥女儿哩。〔正末唱〕则这外甥女倒老如俺嬷嬷。〔云〕这个是谁。〔孛老云〕这个是重孙子哩。〔正末唱〕则我这重孙儿倒做得我哥哥。将此事都参破。人生几何。恰便似一枕梦南柯。
　　〔孛老云〕公公。你怎生年纪不老也。〔正末云〕你肯依着我念佛。便不老。〔孛老云〕怎生念佛。〔正末云〕你则依着我念南无阿弥陀佛。嗨。刘均佐也。原来师父是好人。我跟师父去了三个月。尘世间可早百十余年。弄的我如今进退无门。师父。你怎生不来救您徒弟也。〔唱〕
　　【十二月】师父你疾来救我。这公事怎好收撮。我想这光阴似水。日月如梭。每日家不曾道是口合。我可便剩念了些弥陀。
　　【尧民歌】呀。那里也脱空神语浪舌佛。我倒做了个庄子先生皷盆歌。师父也不争你升天去后我如何。〔云〕罢罢罢。要我性命做甚么。〔唱〕我则索割舍了残生撞松科。〔撞松科布袋上云〕刘均佐。你省了也么。〔正末云〕师父。您徒弟省了也。〔布袋云〕徒弟。你今日正果已成。纔信了也呵。〔正末唱〕说的是真也波哥。皆因忍字多。〔云〕师父。你再一会儿不来呵。〔唱〕这坨儿连印有三十个。
　　〔布袋云〕刘均佐你听者。你非凡人。乃是上界第十三尊罗汉宾头卢尊者你浑家也非凡人。他是骊山老母一化。你一双男女。一个是金童。一个是玉女。为你一念思凡。堕于人世。见那酒色财气。人我是非。今日个功成行满。返本朝元。归于佛道。永为罗汉。你认的贫僧么。〔正末云〕不认的。师父是谁。〔布袋偈云〕我也不是初祖达摩。我也不是大唐三藏。则我是弥勒尊者。化为做布袋和尚。〔正末拜科云〕南无阿弥陀佛。〔唱〕
　　【煞尾】不争俺这一回还了俗。却原来倒做了佛。想当初出家本为逃灾祸。又谁知在家也得成正果。〔同下〕
　　〔音释〕
　　跋音波　活音和　过平声　大音惰　拨波上声　埚音窝　攞罗上声　嬷音姆　柯音戈　撮磋上声　合音何　剩音盛　佛浮波切　坨音陀　骊音梨
　　题目　乞儿点化看钱奴　
　　正名　布袋和尚忍字记
　　布袋和尚忍字记杂剧终

《元曲选》　楚昭公疎者下船杂剧　（明）臧晋叔 编
　　楚昭公疎者下船杂剧　　（元）郑廷玉 撰
　　●楚昭公疎者下船杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　伍子胥一战入郢　正名　楚昭公疎者下船 
　　第一折
　　〔冲未扮吴王领卒子上诗云〕太伯当年曾逊避。至今子姓居吴地。延陵何事慕高风。几使孤家不承继。某乃吴王阖庐。名姬光者是也。昔年征伐越国时。获得宝剑三口。一曰鱼肠。二曰纯钩。三曰湛卢。某常佩之。夫此剑者。昔闻越国允常使欧冶子监制。采五山之铁精。炼六合之金气。感得雨师洒尘。雷师击节。蛟龙捧垆。天帝焚炭。候天伺地。阴阳同体。久而成功。带之有威。用之无敌。真乃世之奇宝也。一向在库中收藏。忽然湛卢失其所在。闻知此剑飞入楚国。被昭公收得某数次遣使。多将金币索取。不肯付还。更待干罢。令人。与我唤将孙武来者。〔卒子云〕理会的。孙武安在。〔外扮孙武子上诗云〕新书着就十三篇。篇篇兵法妙通玄。君王不信亲相试。宫中赐出女三千。某乃孙武是也。本齐国人。以兵法得见吴王。教练女兵数千。驱之水火。莫敢逃避。皆因某号令严威所致。兵法有云。约束不明。申令不熟。将之罪也。既已明而不如法。吏士之罪也。法令熟行。君命有所不受。某如今现为吴国大将。主公呼唤。须索走一遭去。令人报复去。道有孙武来了也。〔卒子报科云〕军师到。〔做见科〕〔孙武云〕主公呼唤。有何事商议。〔吴王云〕且一壁有者。令人。与我唤将伍子胥伯嚭来者。〔卒子云〕伍子胥安在。〔外扮伍子胥净扮伯嚭同上〕〔伍子胥诗云〕千里间关弃楚归。短箫闲向市中吹。可怜不遂英雄志。辜负当年举鼎威。某姓伍名员。字子胥。现为吴相国。这是伯嚭。皆楚人也。某因费无忌谗谮。害我父兄。不得已弃楚投吴。思图报复。恰遇伯嚭。也来投吴。一者为同是乡里。二者又为同是避雠。以此举荐于朝。为太宰之职。今日主公呼唤。不知有甚事。须索走一遭去。令人报复去。道有伍员伯嚭都来了也。〔卒子报科云〕相国太宰到。〔见科〕〔伍子胥云〕主公呼唤。有何事商议。〔吴王云〕军师。请您众将来。不为别事。则为湛卢宝剑。飞入楚国。某数次差人多将金币索取。不肯付还。今请军师众将商议。有何计可以得此宝剑。〔孙武云〕主公。多闻这湛卢之剑。乃越国欧冶子所制。斩铁截石。断水吹毛。真为无价之宝。这个不可不取。〔伍子胥云〕主公在上。今楚国有二将。乃是子期子常。论子期廉而爱士。颇知兵法。奈有智而少勇。子常怙势而骄。不惜军士。有勇而无智。皆不足为虑。况有奸臣费无忌当权。必然暗行谗谮。未必用他。主公何不先差人下将战书去。然后统兵征伐。有何难哉。〔伯嚭云〕若是楚昭公用那费无忌老头儿对阵。也不消伍相国费力。只我伯嚭身上。包杀的他尿流屁滚。〔吴王云〕相国言者当也。我如今先差人下将战书去。着孙武为军师。相国为先锋。统领四十万雄兵。与他交战去。则要您小心在意。成功而回。〔伍子胥云〕则今日辞别了主公。教场中点就四十万雄兵。一来为楚昭王收了我家宝剑不还。二来有费无忌害我父兄之雠。誓当报复。管取马到成功。奏凯回来也。〔诗云〕弃楚奔吴几度秋。可怜犹未雪寃雠。今朝统领雄兵去。不斩奸臣誓不休。〔同下〕〔吴王云〕军师同相国太宰三人去了。吾观此一战破楚必矣。〔诗云〕伍相国智勇无双。马到处谁敢相当。将郢城踹为平地。取湛卢重返吴邦。〔下〕〔正末扮楚昭公同外扮芊旋领卒子上〕〔正末云〕某乃楚昭公是也。数年前正寝之间。忽闻一声响亮俄而素光照室。爽气逼人。惊起视之。见一口宝剑坠。于榻下。遍问朝臣。皆莫能测其来历。有司马子期。他言隐士风胡子能辩此剑。遂请视之。风胡子曰。此剑号为湛卢。闻越国允常使欧冶子铸此宝剑。后归于吴。此剑乃五金之英。太阳之精。带之有威。用之无敌。真希世奇宝。某闻而大喜。佩服在身。未尝轻离。谁想吴王阖庐屡屡遣使索取。某不肯还他。但吴国方强。倘若再来相索。可怎了也。〔芊旋云〕哥哥。您兄弟想来。此剑元是吴国之宝。他既来索取。不如做个人情。送还了他。两国和谐。可不好那。〔正末云〕兄弟。你那里知道。此剑非同小可。既到吾国。也是天使其然。岂可便与他去。〔唱〕
　　【仙吕点绛唇】这剑呵冰刃霜寒。玉华光灿。孜孜看。怎飞来坐榻之间。委实的紫气冲霄汉。
　　〔芊旋云〕哥哥。量此物强杀者波。则是一口剑。那里取神光冲射牛斗之上。听那风胡子做甚么。〔正末唱〕
　　【混江龙】这剑真为奇幻。世人休做等闲看。我则见英英结秀。湛湛生斑。这剑本在东方平百越。今日个飞来南国镇荆蛮。这剑按阴阳斡运。顺天地循环。采铜出耶溪之水。取锡在赤堇之山。下雷雨消融尘滓。有神鬼守护垆间。这剑他抱精灵多气爽助神威。真乃是免忧愁绝惊恐除危难。现如今河清海晏。国泰的这民安。
　　〔使命上诗云〕人去似星驰。江隔如天堑。亲捧一缄书。来索千金剑。小官乃吴国使命是也。奉主公的命。差往楚国下战书。走一遭去。可早来到也。小校报复去。道有吴国使命在于门首。〔卒子报科云〕喏。报的大王得知。有吴国使命求见。〔正末云〕道有请。〔使命做见科〕〔正末云〕使命此来。有何公事。〔使命云〕小官是吴国来的使命。有书在此。〔正末云〕将书来我看。原来为这一口剑不与他。果然下将战书来。似此可怎了也。〔唱〕
　　【油葫芦】久与吴国姬光阻面颜。〔芊旋云〕哥哥。既是他下将战书来。凭着俺这里兵多将广。马壮人强。量吴国姬光到的那里。就怕着他哩。〔正末云〕我不怕姬光。怕的是那一个人。〔唱〕怕的那伍盟府天下罕。〔芊旋云〕量子胥有何英雄。哥哥直这般怕他。〔正末唱〕他正是良才奇宝在人间。我则道重修讯问传书■〈闲〉。原来他相期恶战呈公案。〔芊旋云〕虽然那子胥多有本事。凭着俺这名山大川。长江险阻。那伍子胥怎便容易到的俺国来。〔正末唱〕你休道是阻着大川。隔着大山。便有那波涛滚滚长江限。假若是无敌手战应难。
　　〔芊旋云〕哥哥。若当初依着您兄弟。早早送还了这剑。也不到今日。事已至此。不如会集众官商议。保举一员名将。领兵与伍子胥交战。可不好也。〔正末唱〕
　　【天下乐】哎。抵多少恶语伤人六月寒。无也波端。着俺把剑还。到如今事已在前悔后晚。现放着择士宫。拜将坛。那里有出羣材真楚产。
　　〔云〕本待把这厮杀坏了。古云。两国相持。不斩来使。你回去则说选日交兵便了。〔使命云〕理会的。出的这门来。不敢久停久住。回主公话。走一遭去。〔诗云〕楚昭公十分气赌。恰待要将咱衅鼓。便不怕堂堂使臣。也提防伍家盟府。〔下〕〔芊旋云〕使命去了也。哥哥。这战书上怎么写着来。〔正末云〕这战书上写着道孙武为军师。伍子胥为元帅。伯嚭为先锋。领兵四十万。与俺交战。争奈俺国将老兵骄。怎生是好也。〔芊旋云〕哥哥。岂不闻古云。军来将敌。水来土堰。俺这里有司马子期。子常。申包胥。皆是南楚有名之将。请将来与他商议。有何不可。〔正末云〕兄弟。你那里知道。〔唱〕
　　【那咤令】我端坐在。朝堂这间。聚集着。英才这班。怎比的会临潼那番。〔芊旋云〕这伍子胥当初在临潼会上。怎生般英雄。哥哥是说一遍您兄弟听咱。〔正末唱〕那里取这般忠义人。英雄汉。他举鼎时多敢有神力相关。
　　〔芊旋云〕哥哥。你兄弟想来。秦国文有百里奚。武有姬辇。可怎生都不如那子胥。倒让他做个盟府。〔正末唱〕
　　【鹊踏枝】他他他諕的那秦姬辇怎敢遮拦。百里奚只瞪眼偷看。他向那斗宝筵前顿剑摇环。〔芊旋云〕闻他当初在临潼。曾救姬光之难。到今日投吴伐楚。可知道来。〔正末唱〕便休题吴姬光攧碎了温凉玉盏。他直着秦公子曲躬躬亲送出潼关。
　　〔云〕令人。与我唤将申包胥来者。〔卒子云〕申包胥安在。〔外扮申包胥上诗云〕忆与伍员别时语。他要覆楚我复楚。回头已隔数年余。前事今皆弃如土。小官申包胥是也。官封上卿之职。方今春秋之世。首称强楚。为中国盟主者久矣。自伍子胥去后。始觉本国微弱。今日主公呼唤。不知有甚事。须索走一遭去。令人报复去。道有申包胥在于门首。〔卒子报科云〕申包胥到。〔申包胥见科云〕主公呼唤小官。有何事商议。〔正末云〕今有吴国下将战书来。拜孙武为军师。伍子胥为元帅。伯嚭为先锋。领兵四十万。与俺决战。特请大夫计议。何以应之。〔申包胥云〕主公。论本国止有司马子期子常二员大将。子期智高勇怯。子常有勇而无智。若吴国果用孙武为军师。子胥为元帅。其锋不可当也。〔正末唱〕
　　【寄生草】从来道要得千军易。偏求一将难。闲时故把忠臣慢。差时不听忠臣谏危时却要忠臣干。谁当这借吴雪恨伍将军。我则索求那扶周摄政姬公旦。
　　〔申包胥云〕主公。若子胥领兵前来。切不可与他交战。你则深沟高垒。紧守城池。等小官直至西秦。借他兵来。那其间内外夹攻。方能取胜。〔正末云〕则怕秦昭公不肯借与咱兵。怎生是好。〔申包胥云〕主公。想秦楚旧为亲戚之邦。必然肯借与咱兵。不必疑虑。〔正末唱〕
　　【幺篇】你须想着归期急。休言他去路艰。止不过船临古渡垂杨岸。路经险道。邛郲坂。小可如君骑羸马连云栈。〔申包胥云〕小官既为国解难。怎敢避的途路之苦。〔正末唱〕你休辞山遥水远路三千。我专等你坚甲利刃那兵十万。
　　〔云〕大夫。你此一去何日可回。〔申包胥云〕主公。我去只消一个月便回也。〔正末唱〕
　　【金盏儿】你道是一个月借兵还。三十日报平安。但愿你晓行晚宿无辞惮。休着我悬望的恶心烦。你只看风传金柝远。霜照铁衣寒。〔申包胥云〕主公放心。小官若见了秦昭公。借的军马即便回也。〔正末唱〕我可为甚着贤人投敌国。也则怕那猛将过昭关。
　　〔申包胥云〕那吴国孙武子深知兵法。又加以子胥之勇。俺国中无能胜之者。小官去后。只愿主公坚壁不战。以待秦兵。休听一时之言。坐失万全之策。〔正末唱〕
　　【醉扶归】你道是伍盟府能雄悍。孙武子又非凡。只要我高垒深沟紧闭关。专等待秦邦返。我只怕你人疲意懒。早淹的过了程期限。
　　〔申包胥云〕小官则今日辞了主公。便索长行也。〔正末唱〕
　　【赚煞】你去后我夜忧到明。明忧到晚。若是那秦公子将卿傲慢。你则索将火性儿全然都放坦。是必休便冒渎容颜。那其间借的些金鼓旗旛。将你那洗尘酒开怀儿做了送路盏。〔申包胥云〕主公。我这一去。若借得秦兵来时。料那伍子胥恐怕前后受敌。必解兵而归矣。〔正末云〕只要借得秦兵呵。〔唱〕恁时节吴兵自还。楚城无患。生则怕你别时容易见时难。〔下〕
　　〔申包胥云〕二公子。您紧记者。若伍子胥领兵来时。休听费无忌那短见。就要与他家厮杀。有误大事。我即日往秦邦借兵去也。〔诗云〕千里暗征尘。之秦借救军。〔芊旋诗云〕家贫显孝子。国难识忠臣。〔同下〕
　　〔音释〕
　　员音云　嚭音丕　怙音户　芊音米　斡乌括切　堑佥去声　缄鉴平声　讯音信　衅欣去声　辇连上声　瞪音澄　攧音跌　差音叉　邛音穷　郲音来　栈士谏切
　　第二折
　　〔净扮费无忌上诗云〕人有好的我偏害。人有歹的我倒爱。我的分毫不与人。人的我会白厮赖。小官费无忌是也。现为楚国上大夫之职。奉主公的将令。着老夫为帅。与吴国伍子胥拒敌。我想来。他的父兄尚然被我杀了。这一个逃走短命的弟子孩儿。有甚本事。我正要与他耍一耍。怕他怎么。〔诗云〕老夫本领甚可夸。子胥本是我雠家。不愁巨斧当头劈。也只结的碗口一个大疮疤。〔下〕〔伍子胥孙武伯嚭领卒子上〕〔伍子胥云〕某伍子胥领兵伐楚。如今已到郢城。大小三军。摆开阵势。远远的尘土起处。楚家军马敢待来也。〔正末同芊旋费无忌领卒子上〕〔正末云〕某乃楚昭公是也。大小三军将阵脚射住。我与二公子在将台之上。看费无忌与伍子胥决战去来。〔唱〕
　　【越调斗鹌鹑】他走樊城兀自红颜。过昭关早成皓首。只道他暮景萧萧。依还的雄威赳赳。他本为楚国萦心。权借这吴兵应手。现如今太宰嚭敢突前。孙武子为合后。只待要投鞭儿截断长江。探囊儿平吞了俺这夏口。
　　【紫花儿序】他他他怀着那几年的怨恨。倚着这盖世的才名。来寻问俺往日的根由。我只见征尘不散。杀气如浮。飕飕。四下里寒风不住的吼。大刚来也则是冤雠深厚。落得这扑腾腾鼙鼓惊魂。明晃晃剑戟侵眸。
　　〔伍子胥云〕兀那来将。莫非是费无忌么。〔费无忌云〕然也。来将何人。〔伍子胥云〕某乃伍子胥是也。父兄之雠。今日须报。你可早早下马来请死者。〔费无忌云〕唗。量你到的那里。且与你斗三百合耍子。〔做调阵子科〕〔正末唱〕
　　【调笑令】你每做的来不周。结下了父兄雠。抵多少不是冤家不聚头。今日在杀场上面争驰骤。费无忌你索担忧。他只待摘了你心肝标了你首。可兀的便肯干休。
　　〔伍子胥云〕出马来出马来。〔战科〕〔正末唱〕
　　【小桃红】只见他旗门开处跃骅骝。高叫道谁敢来和咱斗。早着俺千军万马都惊走。急难收。兀的般威风不信人间有。淹的呵抛下了戈矛。氲的呵遮漫了宇宙。莫不是剑气上连牛。
　　〔费无忌云〕你看这小畜生。好无礼也。全然不省的有个前辈后辈。则你那伍奢老头儿。也还让着我哩。〔伍子胥云〕我今日不拏你这老匹夫剉尸万段。誓不收军。〔战科〕〔正末唱〕
　　【金焦叶】那一个锦征袍窄窄的把狮蛮款兜。这一个凤翅盔律律的把红缨乱丢。那一个点钢鎗支支的把黄幡狠揪。这一个铁胎弓率率的把雕翎稳扣。
　　【天净纱】俺只道他两个都一般状貌搊搜。都一般武艺滑熟。管杀的惨迷离神嚎鬼愁。可元来半合儿不彀。早一个先纳了输筹。
　　〔云〕呀。费无忌却输了也。〔唱〕
　　【秃厮儿】俺只见马吼处和人倒缩。鎗着处鲜血漂流。可不是空戴南冠你个活楚囚。两下里不相投。休休。
　　〔费无忌云〕我敌不过他。只是逃命的好。走走走。〔伍子胥云〕你这老匹夫。走那里去。〔追科〕〔正末唱〕
　　【圣药王】你你你非敌手。强卖口。只待要战争酣处讨回头。他他他怎放走紧逼逐。早杀的俺人亡马倒积成丘。恰便似落叶尽归秋。
　　〔伍子胥云〕早将那老匹夫拏倒了也。大小三军。就此杀向前去。休教走了楚王者。〔下〕〔芊旋云〕哥哥。俺家兵大败了。我保着你走了罢。〔正末唱〕
　　【收尾】眼睁睁见死可也无人救。索把这泼残生告天保佑。则被那借吴兵的伍相逞尽十分强。〔芊旋云〕怎得这申包胥救兵到来。可也好也。〔正末唱〕遥望俺复楚国的包胥且耐着一时守。〔同下〕
　　〔音释〕
　　赳音九　氲藴平声　熟商由切　缩收上声　逐音紬
　　第三折
　　〔龙神领鬼力上诗云〕长江浩浩显威灵。风浪孤舟谁敢行。直待险时纔救护。方知暗里有神明。吾乃汉江龙神是也。掌管着万里长江。有楚昭公弟兄妻子四口儿。明日到此。驾着渔船一只。过江逃难。明日正是四耗九丑之日。合起大风。眼见得都该渰死了的。吾神奉上帝勅令。但有下水者。救护至岸。如今在此等候。这早晚他敢待来也。〔丑扮梢公上嘲歌云〕月落乌啼霜满天。江枫渔火对愁眠。也弗只是我里梢公梢婆两个。倒有五男二女。团圆。一个尿出子。六个弗得眠。七个一齐尿出子。艎板底下好撑船。一撑撑到姑苏城下寒山寺。夜半钟声到客船。自家是个梢公。每日在这江边捕鱼为生。今日风平浪静。撑着这船。慢慢的打鱼去来。〔正末同芊旋旦儿倈儿慌上〕〔正末云〕兄弟也。走走走。〔唱〕
　　【中吕粉蝶儿】则听的兵起东吴。可扑扑胆惊心惧。早则不三战杀入王都。諕得我乱慌慌。忙劫劫。不成活路。偏生的望眼模糊。悄不见那西秦远来相助。
　　〔旦儿云〕大王。后面吴兵追赶的至近。你休顾俺子母每。你和小叔叔则逃您的性命咱。〔正末唱〕
　　【醉春风】则俺这妻子似瑟和琴。弟兄如手共足。〔芊旋云〕俺怎肯撇下了嫂嫂侄儿也。〔正末唱〕俺一家四口儿盼程途。俺端的苦。苦几能勾罢息干戈。还归宫阙。抚安黎庶。
　　〔芊旋云〕哥哥。想俺申包胥与那伍子胥。元是故友。两个曾打赌赛来。一个要覆楚。一个要复楚。若俺申包胥借得兵来。必然退了吴兵。重安楚国也。〔正末唱〕
　　【迎仙客】一个报冤雠称了子胥。一个打赌赛去了包胥。何处也济困扶危重复楚。慌速速的强逃生。急煎煎的甘受苦。〔内发喊科〕〔正末唱〕脑背后闹炒炒的起军卒。〔芊旋云〕哥哥。兀的不是追兵渐近了也。前面又阻着大江。江水泛涨。无船可渡。怎生是好。〔正末唱〕眼前面翻滚滚野水无人渡。
　　〔芊旋云〕哥哥。兀的江岸边有一只渔船。我是唤他一声咱。兀那梢公。你快将船撑过来。我有的赏你。〔梢公云〕来也。来也。〔芊旋云〕兀那梢公。将你这船渡俺四口儿过江去。到了岸上。我还你的船钱。可也不少。〔梢公云〕客官。则是船小渡不的。〔正末唱〕
　　【红绣鞋】不得已央及你个渔父。〔梢公云〕肯载不肯载。也则由的我。〔正末唱〕似这般妆着势待要何如。我与你也是近疃邻庄共乡闾。〔梢公云〕怕不是乡闾。大家要看个风水。实是船小。载不起这几个人。〔正末唱〕你道是船儿小难装载。则要你量儿大救俺家属。早早的过长江无间阻。
　　〔芊旋云〕兀那梢公。你认不得俺哥哥就是楚昭公。被吴兵追赶至近。你若肯渡将俺过去。久后平定了楚国。那其间将你官封三品。赏赐千金。不强似你在此捕鱼为活。你是寻思咱。〔梢公云〕你可不早说。既是楚昭公。我须是管下的百姓。便是船小。也只得载将过去。上船上船。〔芊旋云〕哥哥。请上船去。〔众上船科〕〔梢公云〕仔细。船儿小。可都坐定了。你看偌远的江面。几时摆得到那岸边。纔放心也。〔正末唱〕
　　【石榴花】俺只见云涛雪浪接天隅。这的是海阔洞庭湖。〔梢公云〕我说不载不载。您强要上这船来。还不开的半里。早风起了。你看泼天也似的大浪。可不苦也。〔正末唱〕你看这大惊小怪泼村夫。那里便叫苦。諕的俺魄散魂无。〔梢公云〕风浪越大了。船儿又小。渰上水来了也不着亲的。快请一个下水去。纔救的一船人性命。〔众做悲科〕〔正末唱〕他道是不关亲者当身故。俺四口儿那一个为疎。则被这一家老小同奔赴。〔带云〕梢公。你小心在意者。〔唱〕到今日只仗的你做护身符。
　　〔芊旋云〕哥哥。这风浪越大了。船只较小。不堪重载。似此怎了也。〔正末唱〕
　　【斗鹌鹑】兄弟是同气连枝。妻子是多情伴侣。〔芊旋云〕哥哥。则保你的前程。休顾恋您兄弟罢。〔正末唱〕眼睁睁弟觑着兄。〔旦倈做悲科〕〔正末唱〕悲切切子随着母。好教我穰穰劳劳意不舒。〔梢公云〕不着一个下水呵。再一会儿连船都没了也。〔正末唱〕他道是霎时间都命卒。〔芊旋云〕哥哥好觑当嫂嫂侄儿。您兄弟拜别了哥哥。下水去也。〔正末云〕兄弟。不争你下水呵。〔唱〕着谁人买马招军。重与俺扬威耀武。
　　〔梢公云〕风狂浪猛。看看的渰上水来了。快着一个下水去。〔正末唱〕
　　【普天乐】俺只见掩掩泼泼画船儿歪。囊囊突突梢公絮。〔梢公云〕这风把船掀过来。渰上水了。还不着个下水去。敢多要死哩。〔正末唱〕便直恁般险恶。待不的须臾。〔旦儿悲科云〕儿也。则被你痛杀我也。〔正末唱〕儿悲啼为母离。娘痛哭抛儿去。哎。你个掌命司的梢公可便休催促。百忙里割不断他子母每肠肚。但保全了孩儿的身躯。怎顾得夫人的性命。〔芊旋云〕哥哥。您兄弟下水去也。〔正末云〕兄弟。你住者。〔唱〕紧揪住俺这兄弟的衣服。
　　〔芊旋云〕哥哥。梢公道疎者下船。您兄弟想来。嫂嫂侄儿与哥哥。正是着亲的。惟您兄弟是个疎慢些的。理当下水。〔正末扯芊旋科云〕兄弟。咱两个须亲。还有不亲的哩。〔旦儿云〕孩儿。眼见的我顾不的你也。大王。这兄弟同胞共乳。一体而分。妾身乃是别姓不亲。理当下水。〔正末云〕夫人。你说的是。〔唱〕
　　【上小楼】我着你名标万古。那里也相随百步。你待要留了婴孩。替了亲叔。救了儿夫。你道不共族稍似疎。何妨的从新革故。〔旦儿云〕大王我嘱付你咱。好生看顾我这孩儿。我下水去也。〔诗云〕半生空记百年恩。苦为波涛没汉津。眼看儿夫难共守。生抛幼子若无亲手足自今同一处。姻缘到底属何人。幽魂定不随风去。飞上青山更化身。〔下〕〔龙神云〕鬼力。将夫人救上岸者。〔鬼力云〕理会的。〔芊旋哭科云〕可惜了嫂嫂也。〔正末唱〕久以后史书中又新添个节妇。
　　〔梢公云〕船便轻了些。争奈风浪越越的大了。再请一个下水去。还有救哩。〔芊旋云〕哥哥。风浪越大。可怎了也。梢公道。再请一个下水。还有可救。您兄弟则索辞别了哥哥下水去也。〔正末云〕兄弟。咱两个须亲。还有不亲的来。〔倈儿云〕爹爹。眼见的不亲的是您孩儿也。〔正末唱〕
　　【幺篇】儿也觑两个是亲骨肉。〔芊旋云〕哥哥留着侄儿。休绝了俺楚家后代。你则放了手。您兄弟情愿下水去。〔正末唱〕兄弟也我和你是一父母。〔倈儿云〕爹爹。你则好看觑叔叔。您孩儿辞别了。下水去也。〔正末云〕儿也。你那叔父呵。〔唱〕他和我着疼。我和他着热。你比他还疎。〔倈儿下水科云〕爹爹。我下水去也。〔诗云〕母亲一命丧波澜。儿便投江也不难。地下相逢说前事。知他何日更探环。〔龙神云〕鬼力。与我将这小公子救了者。〔鬼力云〕理会的。〔正末唱〕儿也但愿你去水府。往地狱好寻娘去。〔芊旋云〕哥哥。你着侄儿下船。可怎忍也。〔正末唱〕又何妨死的来不着坟墓。
　　〔芊旋云〕可惜嫂嫂侄儿刚下水去。这风浪就宁息了。虽然安稳无事。使我不胜伤感。〔正末唱〕
　　【满庭芳】哀哉子母。如今希有从古应无。又不是进胶舟那日昭王渡。怎生的也共为鱼。儿也你舍性命投江伴母。妻也你可便守贞烈出嫁从夫。似这等难相顾。总只是皇天丧楚。教你去龙颔下探明珠。
　　〔梢公云〕渡过江了。撺下脚踏板。请登岸。〔做上岸科〕〔芊旋云〕解这金鱼下来。赏了梢公。后面有人追来时。若非本国之人。你是必休渡他过江也。〔梢公云〕理会的。等您回来时。我另打一只大海船在此等候。〔下〕〔正末云〕谢天地上的岸来。兄弟也。这两条路您自往那一条路去。〔芊旋云〕哥哥。现今嫂嫂侄儿都无了也。则有的您兄弟一人相随。可怎生又教我那一条路去。不知哥哥主着何意。〔正末云〕兄弟。你那里知道。〔唱〕
　　【耍孩儿】本待要相随相从相将去。也则为我胆儿自虚。我只见前山掩映苍苍树。那其间必有埋伏。小路行怕撞着孙都统。大路走须防他伍子胥。兄和弟谁防护。可不是免鱼鳖纔离江上。逢豺虎又断送山谷。
　　〔芊旋云〕既然这等。您兄弟则往这小路上。抄出大路相会。且辞别了哥哥去也。哥哥受您兄弟一拜。只愿哥哥稳登前路。无惊无恐。〔正末唱〕
　　【二煞】兄弟也咱相逢时有限期。别离了无限苦。〔正末走科〕〔芊旋追上云〕哥哥。您兄弟再送哥哥几步。〔正末唱〕两下里欲去也频回觑。好教我痛煞煞提着胆向刀尖过。倒不如悄促促低着头在剑下诛。兄弟也哭一声行一步。俺兄弟情气吁成云雾。他子母恨泪滴满江湖。
　　〔芊旋云〕哥哥。但若打听的救兵来时。便当重还楚国。再整江山。休要挫折了志气者。〔正末唱〕
　　【煞尾】俺如今一程程逐去途。一心心怀故土大都来是一兴一败天之数。但不知肯分的秦兵几时到得楚。〔下〕
　　〔芊旋云〕哥哥去了也。我往这小路儿去罢。〔龙神引鬼力上云〕那贤妇孝子都救了。吾神不敢久停久住。回上帝话去来。〔诗云〕汉水东连扬子江。几多舟楫此中亡。凡事劝人休碌碌。举头三尺有龙王。〔下〕
　　〔音释〕
　　足疽上声　涨音帐　卒祖平声　疃土缓切　屋绳朱切　促音取　服房夫切　族从苏切　狱于去声　颔含去声　伏房夫切　谷古平声
　　第四折
　　〔外扮秦昭公领卒子上诗云〕轻分一旅出函关。列国曾无匹马还。自古秦中多紫气。争教不想占江山。某乃秦昭公是也。昔年我父穆公因与楚结亲。世为邻好。近因吴国有一口宝剑飞入楚国。那吴王屡次索剑。楚王只不肯还。以此惹动刀兵。几至灭国。有楚大夫申包胥前来借兵求救。某坚意不允。不意包胥在驿亭中。依墙而哭。七昼夜不绝。遂将邮亭哭倒。我想此人真烈士也。我如今要借兵与他。未曾与百里奚商议。令人。与我唤将百里奚来者。〔卒子云〕百里大夫安在。〔外扮百里奚上诗云〕先事虞君后佐齐。还因陪嫁入秦西。曾向养牲家自卖。人号羊皮百里奚。老夫乃百里奚是也。有秦王呼唤。须索走一遭去。令人报复去。道有百里奚来了也。〔卒子报科云〕百里奚大夫到。〔百里奚做见科云〕主公呼唤小官。有甚事来。〔秦昭公云〕大夫。为因申包胥借兵一事。特请你来商议。还是借的是。不借的是。〔百里奚云〕想伍子胥在于临潼会上。对着十七国诸侯比试。文过小官。武胜姬辇。此段冤雠。未曾相报。今有申包胥来借兵。我想子胥深入敌境。兵老将骄。可不战而破。所谓取威定霸。在此一举。主公若不借兵与他。可不自失了这个机会。〔秦昭公云〕既然如此。令人。与我请将申包胥来者。〔卒子云〕理会的。〔申包胥上诗云〕千里而来借救兵。秦王何事不相应。可怜七日号几绝。血泪斑斑在驿亭。小官申包胥。到于秦国借兵。争奈秦王不允。将小官覊留驿亭。小官恐负前言。楚国有失。乃倚墙而哭。七日七夜。水浆不曾到口。如今秦王呼唤。须索见来。若再不肯时节。我■〈扌弃〉的纽住秦王。将颈血蘸他衣服之上。必然肯发救兵。不负我复楚之誓。令人报复去。道有申包胥来了也。〔卒子云〕喏。报的大王得知。有申包胥在于门首。〔秦昭公云〕着他过来。〔卒子云〕着过去。〔申包胥做见科云〕俺楚王悬望大国救兵。不啻饥渴。大王怎生不念亲好。忍坐视乎。〔秦昭公云〕大夫。因你日夜号哭。忠烈动人。某今借与你十万雄兵。命姬辇为帅。即日救楚。你意下如何。〔申包胥云〕多谢了大王。俺主公必当重报。〔秦昭公云〕令人。与我唤将姬辇来者。〔卒子云〕姬辇安在。〔凈扮姬辇上诗云〕千钧力气生来有。单被子胥出尽丑。直自当年举鼎来。至今闪了右边手。某乃姬辇是也。官封大将军之职。主公呼唤。不知有甚差遣。令人报复去。道是俺姬辇来了也。〔卒子报科云〕姬辇到。〔姬辇做见科云〕主公唤姬辇。那厢使用。〔申包胥云〕久闻元帅大名。如雷贯耳。今蒙大王怜愍敝国。肯发救兵。有劳元帅领兵前赴。真乃小官万幸。〔姬辇云〕不敢不敢。〔秦昭公云〕姬辇。我今拨与你十万雄兵。同申包胥救楚去。你可小心在意者。〔姬辇云〕主公。某想伍员在临潼会上拳打蒯瞶。脚踢卞庄。文赛百里奚。武过末将。主公着他做了盟府。又与他一口宝剑。筵前举鼎。欺人太甚。某今领十万雄兵。一来救楚。二来就擒拏伍员。雪我临潼之耻。〔秦昭公云〕只愿你马到功成。奏凯而还。某当与百里奚大夫。迎劳函关之外。你则小心着志者。〔诗云〕出函关鸣笳迭鼓。至郢都扬威耀武。破伍员誓灭强吴。助包胥重扶弱楚。〔同百里奚下〕〔申包胥云〕元帅。你早到楚国一日。解俺一日之难。不可迟延。有失本望。〔姬辇云〕即日传令大小三军。拔营而起。直赴楚国救援去来。〔申包胥诗云〕千里投人实是难。甘心就死不空还。〔姬辇诗云〕若非七日墙边泣。焉得雄兵便出关。〔同下〕〔正末领卒子上云〕某楚昭公。只为一口湛卢剑不与吴国。惹的伍子胥兵来伐楚。好生危急。今幸申包胥借得秦兵。与子胥交战。谁想子胥为有盟誓在前。即便收兵罢战而去。目今楚国重安。皆申包胥之力也。〔唱〕
　　【双调新水令】包胥烈气子胥知。听的道借军来他可便引兵先退。那借兵的如从天上下。那收兵的那里也凯歌回。这两个谁是谁非。真乃是忠孝各完备。
　　〔云〕令人。与我请将申包胥来者。〔卒子云〕申包胥安在。〔申包胥上云〕小官申包胥。借起秦兵与子胥交战。谁想子胥不忘旧交。将城池地面复还与楚即。日班师。还他本国去了。今幸楚国无恙。主公着人来请。须索走一遭去。令人报复去。道有申包胥来了也。〔卒子云〕申包胥到。〔正末云〕快请过来〔卒子云〕请过去。〔申包胥做见科〕〔正末云〕此一场大功。多亏了大夫也。〔申包胥云〕托赖主公洪福。小官何功之有。〔正末唱〕
　　【驻马听】伍员无敌。入楚地鞭尸尚恨迟。包胥有智。借秦兵复国偏能疾。〔申包胥云〕子胥若不想旧交之情。凭着他武艺。量小官到的那里。〔正末唱〕虽然他会临潼八面虎狼威。怎如你倚萧墙七日的英雄泪。〔做悲科〕〔申包胥云〕主公为何发起悲来。〔正末唱〕我今日安居宝殿里。猛想起渡江时不觉心如碎。
　　〔申包胥云〕主公。吴兵已退。楚国重安。此乃如天之喜。且省烦恼。〔芊旋上云〕某芊旋自从江边与哥哥别后。一向避于随地可。早半年光景也。听的申包胥借起秦兵。重扶楚国。我如今回去。见我哥哥咱。令人报复去。道有芊旋在于门首。〔卒子云〕喏。报的大王得知有二公子来了也。〔正末云〕快有请。〔卒子云〕请进去。〔芊旋做见悲科〕〔正末云〕兄弟也。你在那里来。〔芊旋云〕您兄弟自与哥哥相别之后。流落随国。听知哥哥复楚。一径的寻将来也。〔正末唱〕
　　【沉醉东风】自间别伯夷叔齐。我常只是坐想行悲。〔芊旋云〕许久不见哥哥。请受您兄弟几拜。〔正末唱〕既然为兄弟情。讲甚宾朋礼。想当年在小船中寸步难移。〔芊旋打悲科云〕您兄弟岂望今日与哥哥相见也。〔正末云〕令人。安排酒果。来与兄弟拂尘者。〔唱〕今日相逢有限期。我又恐怕是南柯梦里。
　　〔云〕兄弟。你满饮一杯。〔芊旋云〕你兄弟吃不下这酒去。〔正末云〕兄弟。你为甚么吃酒不下。〔芊旋云〕您兄弟心下则想着嫂嫂和侄儿哩。〔正末云〕兄弟。你嫂嫂有。〔芊旋云〕既然有嫂嫂。何不请将出来相见咱。〔正末云〕令人。请将夫人来者。〔卒子云〕夫人有请。〔二旦上云〕妾身乃楚昭公继室夫人。大王呼唤。须索见去来。〔做出见科〕〔正末云〕兄弟。兀的不是您嫂嫂。〔芊旋做认科云〕哥哥。这个那里是我那嫂嫂也。〔正末云〕兄弟也。可知不是你那嫂嫂哩。〔唱〕
　　【落梅风】他身丧在波涛内。名标在书传里。死便死犹存生气。我今日正椒房怕没有结发的妻。〔云〕兄弟也。当初我弃了嫂嫂侄儿。留得你在。哥哥今日还有嫂嫂。少不的生下侄儿。若无了你呵。〔唱〕那里去再寻个同胞兄弟。
　　〔旦儿领倈儿上云〕妾身自同孩儿下水之后。谢天地可怜。将俺母子救于岸上投到一个人家。唤做申屠氏。见说是楚昭公的夫人。将我十分供养。不觉过了半年光景。听知俺大王已复楚国我。如今引着孩儿认他去。这便是宫门外了。令人报复去。道有大王的亲眷在于门首。〔卒子云〕喏。报的大王得知。有两个亲眷在门首求见哩。〔正末云〕我有什么亲眷。在那里兄弟。待我自看去咱。〔唱〕
　　【甜水令】幸的个宜弟宜兄。无灾无难。同欢同会。我这里那步出宫闱。远听声音。近观相貌。端详仔细。〔旦儿云〕大王万福。〔正末做惊科〕〔唱〕呀。原来是俺咏雎鸠窈窕元妃。
　　〔云〕您母子每在何处来。〔旦儿云〕妾身自与大王离别之后。投于汉江。料无生理。不想水中金光闪烁。冷气逼人。一位神圣将妾身救于岸上。都是漫漫的芦苇。正在彷徨之际。则见孩儿也从江中爬上岸来。问其缘故。原来为着风浪越猛。相继下水。也见一位神圣。救了性命。俺母子投到一个申屠氏家。住了半年。大王今日复立家邦。那知俺母子每在汉江中受尽苦楚。说兀的做甚。〔诗云〕当年母子没风湍。为保君王玉体安。虽然幸得神明护。只恐后人夺却故人欢。〔正末唱〕
　　【折桂令】我则道你趁横波一去无消息。可正是堂上糟糠。休猜做墙上泥皮想当日船小江深。风高浪涌。云锁天低。若不是贤达妇三从四德。若不是仁孝子百顺千随。我则道夫妇分离。父子乖违。怎能彀再得团圆。还见这笑眼欢眉。
　　〔芊旋云〕哥哥当日在汉江之上。情愿舍了嫂嫂侄儿。留您兄弟。岂知嫂嫂侄儿。安然无事。可见天道无亲。常与善人。信不诬也。〔秦百里奚上云〕某乃秦国百里奚是也。奉主公的命。要将金枝公主与楚昭王小公子为婚。遣某亲送吉帖来此。令人报复去。道有秦国使命在于门首。〔卒子报科云〕喏。报的大王得知。有秦国使命求见。〔正末云〕快请进来。〔卒子云〕请进。〔百里奚做见科〕〔正末云〕前者多得秦王借兵救援。使寡人复还楚国。感恩非浅。只因丧败之后。百事未理。有失报谢。今日重劳大夫远涉敝地。益增惶恐。〔百里奚云〕救灾恤邻。乃是常礼。何足为谢。小官今此一来。不为别事。乃奉主人之命。有金枝公主。愿与大王小公子结婚。遣小官亲赍吉帖送上。倘勿弃嫌。实为万幸。〔正末云〕寡人有何德能。敢劳秦王如此错爱也。〔唱〕
　　【沽美酒】谢大王怜下国。借猛将解重围。也只为丧败初还百无备。尚未及酬恩报德。非是俺急时偎缓时弃。
　　【太平令】自斗宝临潼赴会。赐无祥公主来归。曾对天割襟为记　愿世世无相违背。这信誓。在彼怎悔。难得见今朝这日。
　　〔百里奚云〕小官闻知大王避难汉江。因风浪陡作。将夫人小公子都送下水。可怎生又得完聚。敝国僻远。不知其详。请大王试说一遍。容小官洗耳恭听。〔正末唱〕
　　【锦上花】当日个避难临江。扁舟同济。陡遇风波。梢子惊啼。〔云〕他道是船小不能重载。内中有疎者。请一位下水。方纔有救。〔唱〕他道所未倾危。刚争半米。疎者非亲。请其下水。
　　【幺篇】夫人先拜辞。稚子继沉溺。也只为兄弟情深。难忍抛离。谁想龙神。暗中呵卫　死者重生。生者不愧。
　　〔百里奚云〕有这等事。可也难得。〔正末唱〕
　　【清江引】可又得金枝公主成配匹　岂不是天缘美。永为唇齿邦。万古干戈息。将着甚的般花红酬谢你个秦百里。
　　〔芊旋云〕今日俺一家团圆。又得与秦国结亲。永为唇齿。真乃天大的喜事。就此殿庭之上。摆设起满堂花。遍地锦。椎番牛。窨下酒。做个庆喜筵席。款待百里奚大夫。到明日仍遣申包胥入秦报谢者。〔正末唱〕
　　【收尾】殿庭中摆设下千金席。列两行鸾歌凤吹。不争为青锋剑揽惹了那场灾。还落的赤绳书接受了这重喜。
　　〔音释〕
　　蘸子鉴切　啻施去声　瞶音外　员音运　敌丁离切　疾精妻切　闪音陕　烁书药切　端他栾切　德当美切　国音鬼　偎音威　日人智切　陡音斗　溺银计切　匹铺米切　息丧挤切　窨音荫　席星西切
　　题目　伍子胥一战入郢　
　　正名　楚昭公疎者下船
　　楚昭公疎者下船杂剧终

《元曲选》　崔府君断寃家债主杂剧　（明）臧晋叔 编
　　崔府君断寃家债主杂剧　　（元）郑廷玉 撰
　　●崔府君断寃家债主杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　张善友告土地阎神　正名　崔府君断寃家债主 
　　楔子
　　〔冲末扮崔子玉上诗云〕天地神人鬼五仙。尽从规矩定方圆。逆则路路生颠倒。顺则头头身外玄。自家晋州人氏。姓崔名子玉。世人但知我满腹文章。是当代一个学者。却不知我秉性忠直。半点无私。以此奉上帝敕旨。屡屡判断阴府之事。果然善有善报。恶有恶报。如同影响。分毫不错。真可畏也。我有一个结义兄弟。叫做张善友。平日尽肯看经念佛。修行办道。我曾劝他早些出家。免堕尘障。争奈他妻财子禄。一时难断。如何是好。〔叹科云〕嗨。这也何足怪他。便是我那功名两字。也还未能忘情。如今待上朝取应去。不免到善友宅上。与他作别走一遭。正是劝人世世偏知易。自到临头始觉难。〔下〕〔正末扮张善友同老旦扮卜儿上云〕自家姓张。是张善友。祖居晋州古城县居住。浑家李氏。俺有个八拜交的哥哥是崔子玉。他要上朝进取功名。说在这几日间。过来与我作别。天色已晚。想是他不来了也。浑家。你且收拾歇息者。〔卜儿云〕是天色晚了。俺关了门户。自去歇息咱。〔做睡科〕〔凈扮赵廷玉上诗云〕釜有蛛丝甑有尘。晋州贫者独吾贫。腹中晓尽世间事。命里不如天下人。自家姓赵。双名廷玉。母亲亡逝已过。我无钱殡埋。罢罢罢。我是个男子汉家。也则出于无奈。学做些儿贼。白日里看下这一家人家。晚间偷他些钱钞。埋葬我母亲。也表我一点孝心。天阿。我几曾惯做那贼来。也是我出于无奈。我今日在那卖石灰处。拿了他一把儿石灰。你说要这石灰做甚么。晚间掘开那墙。撒下些石灰。若那人家不惊觉便罢。若惊觉呵叫道拏贼。我望着这石灰道上飞跑。天阿。我几曾惯做那贼来。我今日在蒸作铺门首过。拿了他一个蒸饼。你说要这蒸饼做甚么。我寻了些乱头发折针儿。放在这蒸饼里面。有那狗叫。丢与他蒸饼吃。签了他口叫不的。天阿。我几曾惯做那贼来。来到这墙边也。随身带着这刀子。将这墙上剜一个大窟笼。我入的这墙来。〔做撒石灰科云〕我撒下这石灰。〔做瞧科云〕关着这门哩。随身带着这油罐儿。我把些油倾在这门桕里。开门呵便不听的响。天呵。我几曾惯做那贼来。〔内云〕你是贼的公公哩。〔赵做听科〕〔正末云〕浑家。试问你咱。我一生苦挣的那五个银子。你放在那里。〔卜儿云〕我放在床底下金刚腿儿里。你休问。则怕有人听的。〔正末云〕浑家。你说的是。咱歇息咱。〔赵做偷银子出门科云〕我偷了他这五个银子。不知这家儿姓甚么。今生今世。还不的他。那生那世。做驴做马填还你。〔做叫科云〕有贼。地方快起来拏贼呀。〔下〕〔正末惊科云〕浑家。兀的不有贼来。你看那箱笼咱。〔卜儿云〕箱笼都有。〔正末云〕看咱那银子咱。〔卜儿做看科云〕呀。不见了银子。可怎了也。〔正末云〕我说甚么来。天色明了也。且不要大惊小怪的。悄悄里去缉访贼人便了。〔外扮和尚上诗云〕积水养鱼终不钓。深山放鹿愿长生。扫地恐伤蝼蚁命。为惜飞蛾纱罩灯。贫僧是五台山僧人。为因佛殿崩摧。下山来抄化了这十个银子。无处寄放。此处有一个长者。是张善友。我将这银子寄与他家去。这是他门首。善友在家么。〔正末云〕谁唤门哩。我试去看咱。〔做见科云〕师父从那里来。〔和尚云〕我是五台山僧人。抄化的十个银子。一向闻知长者好善。特来寄放你家。待别处讨了布施。便来取也。〔做交砌末科〕〔正末云〕寄下不妨。请师父吃了斋去。〔和尚云〕不必吃斋。我化布施去也。〔下〕〔正末云〕浑家。替师父收了这银子。〔卜儿云〕我知道。〔背云〕我今日不见了一头钱物。这和尚可送将十个银子来。我自有分晓。〔正末云〕浑家。恰纔那师父寄的银子。与他收的牢着。我今日到东岳圣帝庙里烧香去。倘或我不在家。那和尚来取这银子。浑家。有我无我。你便与他去。他若要斋吃。你就整理些蔬菜。斋他一斋。也是你的功德。〔卜儿云〕我知道。〔正末云〕我烧香去也。〔下〕〔卜儿云〕岂不是造化。我不见了五个。这和尚倒送了十个。张善友也不在家。那和尚不来取便罢。若来呵。我至死也要赖了他的。那怕他就告了我来。〔和尚上云〕贫僧抄化了也。我可去张善友家中。取了银子回五台山去。张善友在家么。〔卜儿云〕敢是那和尚来了也。我出去看咱。师父那里去来。〔和尚云〕善友在家么。〔卜儿云〕俺家里无甚么善友。你来怎的。〔和尚云〕我恰纔寄下十个银子。特来取去。〔卜儿云〕这个师父。你敢错认了也。俺家里几时见你甚么银子来。〔和尚云〕我早起寄在你家。大嫂。你怎么要赖我的。〔卜儿云〕我若见你的呵。我眼中出血。我若赖了你的呵。我堕十八重地狱。〔和尚云〕大嫂你听者。我是十方抄化来的布施。我要修理佛殿。寄在你家里。你怎么要赖我的。你今生今世赖了我这十个银子。到那生那世少不得填还我。你听者。我本为修因化得十锭银。我着你念彼观音力。久已后还着与本人。哎哟。这一会儿害起急心疼来。我且寻太医调理去也。〔下〕〔卜儿云〕和尚去了也。等善友来家呵。我则说还了他银子。善友敢待来也。〔正末上云〕浑家。我烧香回来也。那和尚曾来取银子么。〔卜儿云〕刚你去了。那和尚就来取。我两手交付与他去了。〔正末云〕既是还了他呵。好好好。浑家。安排下茶饭。则怕俺崔子玉哥哥来。〔崔子玉上云〕转过隅头。抹过裹角。可早来到张家了。善友兄弟在家么。〔正末出云〕哥哥请家里来。〔做见科崔子玉云〕兄弟。我观你面色。敢是破了些财。〔正末云〕虽然破了些。也不打紧。〔崔子玉云〕你媳妇儿气色。倒像得些外财的。〔卜儿云〕有甚么外财那。〔崔子玉云〕兄弟。我今日要上朝求官应举去。一径的与你作别来。〔正末云〕哥哥。兄弟有一壶水酒。就与哥哥饯行。到城外去来。〔做同行科云〕浑家。斟过酒来。送哥哥一杯。〔做送酒崔子玉回酒科云〕兄弟。我和你此一别。又不知几年得会。我有几句言语。劝谏兄弟。你试听者。〔诗云〕得失荣枯总在天。机关用尽也徒然。人心不足蛇吞象。世事到头螳捕蝉。无药可延卿相寿。有钱难买子孙贤。甘贫守分随缘过。便是逍遥自在仙。〔正末云〕多承哥哥劝戒。只是你兄弟善缘浅薄。出不得家。也有几句儿言语。诵与哥哥听。〔词云〕也不恋北疃南主。也不恋高堂邃宇。但容膝便是身安。目下保寸男尺女。冷时穿一领布袍。饥时餐二盂粳粥。除此外别无狂图。张善友平生愿足。〔唱〕
　　【仙吕忆王孙】麤衣淡饭且淹消。养性修真常自保。贫富一般缘分了。任白发不相饶。但得个稚子山妻。我一世儿快活到老。〔同卜儿下〕
　　〔崔子玉云〕兄弟同媳妇儿回家了也。俺自登途去咱。〔诗云〕此行元不为功名。总是尘根未得清。传语山中修道侣。好将心寄白云层。〔下〕
　　〔音释〕
　　甑晶去声　阿何哥切　剜乌官切　罩嘲去声　疃汤短切　邃音岁　粥音主　足臧取切
　　第一折
　　〔正末同卜儿凈扮乞僧丑扮福僧二旦上〕〔正末云〕老夫张善友。离了晋州古城县。搬到这福阳县。一住三十年光景也。自从被那贼人。偷了我五个银子去。我这家私。火焰也似长将起来。婆婆当年得了大的个孩儿。唤做乞僧。年三十岁也。以后又添的这厮。是第二个。唤做福僧。年二十五岁也。这个媳妇儿是大的孩儿的。这个媳妇是第二个的。这大的个孩儿。披星戴月。早起晚眠。这家私多亏了他。老夫不知造下什么孽来。轮到这小的个孩儿。每日则是吃酒睹钱。不成半分儿器。兀那厮。我问你咱。恁的呵几时是了也。〔福僧云〕父亲。你孩儿幼小。正好受用。有的是钱。使了些打什么紧。〔乞僧云〕兄弟。你怎生这等把钱钞不着疼热使用。可不疼杀我也。〔正末叹科云〕这都是命运里招来的。大的个孩儿。你不知道。听我说与你咱。〔唱〕
　　【仙吕点绛唇】浊骨凡胎。递生人海。三十载。也是我缘分合该。〔带云〕正为这泼家私呵。〔唱〕我也曾捱淡饮黄■〈艹齑〉菜。
　　【混江龙】俺大哥一家无外。急巴巴日夜费筹划。营办着千般活计。积攒下万贯赀财。俺大哥尽半世干家私强挣起。也是我在前生种阴德苦修来。俺大哥为人本分。不染尘埃。衣不裁绫罗段匹。食不拣好歹安排。爹娘行十分孝顺。亲眷行万事和谐。若说着这禽兽。知他是甚情怀。每日向花门柳户。舞榭歌台。铅华触眼。酒肉堆颏。但行处着人骂惹人嫌。将家私可便由他使由他败。这的是破家五鬼。不弱如横祸非灾。
　　〔乞僧云〕父亲。这家私费了我多少辛苦。积攒就的。到那兄弟手里。多使去了。兀的不疼杀我也。〔正末云〕大哥。这家私都亏了你。兀那厮。我问你咱。你这几时做什么买卖来。〔福僧云〕偏我不曾做买卖。我打了一日双陆曲的腰节骨还是疼的。你可知道我受这等苦哩。〔正末唱〕
　　【油葫芦】贼也你搭手在心头自监解。这家私端的是谁。则你那二十年何曾道觅的半文来。你你你则待要抹着的当了拿着的卖。也不管松时节做了急时节债。你你你无花呵眼倦开。无酒呵头也不抬。引着些个泼男泼女相扶策。你你你则待每日上花台。
　　〔福僧云〕父亲。你孩儿趁着如此青年。受用快活。也还迟哩。〔乞僧云〕可知你受用快活。单只苦了谁也。〔正末唱〕
　　【天下乐】贼也这的是安乐窝中且避乖。这厮从来。会放歹。我若不官司行送了你和姓改。〔云〕我老夫还不曾道着俺婆婆便道老子。他也好啰。〔唱〕做爹的道不才。做娘的早喝采。惯的这厮千自由百自在。
　　〔云〕兀那厮。你曾少人的钱钞来么。〔福僧云〕呸。长进阿我并不曾少人钱钞。〔净扮杂当上云〕张二舍。你少我五百瓶的酒钱。快些拿出来还我。〔乞僧云〕父亲。兄弟欠了人家酒钱。在门首讨哩。〔正末云〕你说不少钱。门首有人索酒钱那。〔福僧云〕还了他便罢。打什么不紧。〔乞僧云〕还有什么不还了他。只亏了你。〔卜儿云〕大哥。你还了他罢。〔乞僧云〕罢罢罢。我还我还。兀的不心疼杀我也。〔做发付科〕〔杂当下〕〔丑扮杂当上云〕张二舍。你少我爷死钱。只管要我讨。还不拿出来。〔乞僧云〕父亲。门首讨什么爷死钱。在那里嚷。〔正末云〕什么爷死钱。〔福僧云〕你看。这老头儿。这些也不懂的。父亲在日。问他借了一千贯钞。父亲若死了。还他二千贯钞。堂上一声举哀。阶下本利相对。这不是爷死钱。〔正末叹科云〕嗨。有这样钱借与那厮使来。〔唱〕
　　【那咤令】你看这倚势口。啰巷拽街。气的我老业人亡魂丧魄。你看这少钞脸。无颜落色。〔福僧云〕这也只使得自己钱。有什么妨碍。〔正末云〕禽兽。你道是使了钱是自己的。〔唱〕怎做的自己钱。无妨碍。兀的不气■〈昚，力代日〉破我这胸怀。
　　【鹊踏枝】一会家上心来。怎生出这痴騃。气的我手脚酸麻。东倒西歪。贼也你少不的破了家宅。倒不如两下里早早分开。
　　〔福侩云〕就分开了。倒也干净。随我请朋友耍子。〔正末唱〕
　　【寄生草】你引着些帮闲汉。更和这吃剑才。你只要杀羊造酒将人待。你道是使钱撒镘令人爱。你怎知囊空钞尽招人怪。气的我老业人目下一身亡。〔带云〕我死了呵。〔唱〕恁时节可也还彻你冤家债。
　　〔云〕大哥。这也没奈何。你还了者。〔乞僧云〕父亲。你孩儿披星戴月。做买做卖。一文不使。半文不用。怎生攒下这家私。都着他花费了也。〔卜儿云〕大哥。你还他罢。〔乞僧云〕我还我还。〔做发付科云〕还了你去罢。〔杂当云〕还了我钱。我回家去也。〔下〕〔正末云〕婆婆。趁俺两口儿在。将这家私分开了罢。若不分开呵。久已后吃这厮凋零的无了。〔卜儿云〕老的。这家私分他怎么。还是着大哥管的好。〔正末云〕只是分开了罢。大哥。你将应有的家私。都搬出来。和那借钱钞的文书。也拿将出来。〔乞僧云〕理会的。〔正末云〕婆婆。家私都在这里。三分儿分开者。〔福僧云〕分开这家私倒也好。省的絮絮聒聒的。〔卜儿云〕老的。怎生做三分儿分开。〔正末云〕他弟兄每两分。我和你留着一分。〔卜儿云〕这也说的是。都依着你便了。〔正末唱〕
　　【赚煞】你待要沙暖睡鸳鸯。我则会岁寒知松柏。你将我这逆耳良言不采。这家私亏煞俺爷娘生受来。我便是释迦佛也恼下莲台。想这厮不成才因此上各自分开。随你商量做买卖。常言道山河易改。本性儿还在。我则怕你有朝福过定生灾。〔同下〕
　　〔音释〕
　　长音掌　孽音捏　载上声　分去声　划胡乖切　行音杭　去声　音债　策钗上声　魄铺买切　色筛上声　■〈昚，力代日〉音享　騃音谐　宅池斋切　应平声　柏音摆
　　第二折
　　〔崔子玉冠带引祗候上诗云〕满腹文章七步才。绮罗衫袖拂香埃。今生坐享皇家禄。不是读书何处来。小官崔子玉是也。自与兄弟张善友别后。到于京都阙下。一举状元及第。所除磁州福阳县令。谁想兄弟也搬在这县中居住。闻说他大的孩儿。染了一个病证。未知好歹若何。今日无甚事。张千。将马来。小官亲身到兄弟家中。探病走一遭去。〔诗云〕骏马慢乘骑。两行公吏随。街前休喝道。跟我探亲知。〔下〕〔凈扮柳隆卿丑扮胡子转上诗云〕不养蚕来不种田。全凭说谎度流年。为甚阎王不勾我。世间刷子少我钱。小子叫做柳隆卿。这个兄弟是胡子转。在城有张二舍。是一个真傻厮。俺两个帮着他赚些钱钞使用。这几日家中无盘缠。俺去茶坊里坐下。等二舍来。有何不可。〔胡凈云〕你在茶坊里坐的。我寻那傻厮去。这早晚敢待来也。〔福僧上云〕自家张二舍。自从把家私分开了。好似那汤泼瑞雪。风卷残云。都使的光光荡荡了。如今则有俺哥哥那分家私。也吃我定害不过。俺哥哥如今染病哩。好几日不曾见我两个兄弟。到茶坊里问一声去。〔做见二凈科云〕兄弟。这几日不见你。想杀我也。〔胡凈云〕小哥。我正寻你哩。茶坊里有柳隆卿在那里等你。我和你去来。〔相见科〕〔福僧云〕兄弟好么。〔柳净云〕小哥。一个新下城的小娘子。生的十分有颜色。俺一径的来寻你。你要了他罢。不要等别人下手。先抢去了。〔福僧云〕你去总承别人罢。我可无钱了。〔胡净云〕你哥哥那里有的是钱。俺帮着你到那里讨去来。〔福僧云〕这等我与你去。〔同下〕〔正末引杂当上云〕自从将家私做三分儿分开了。二哥的那一分家私。早凋零的没一点儿了。大哥见二哥是亲兄弟。又将他收留在家中住。不想那厮将大哥的家私。又使的无了。大哥气的成病。一卧不起。求医无效。服药无灵。看看至死。教我没做摆布。小的咱和你到佛堂中烧香去来。〔杂当云〕爹。咱就烧香去。〔正末唱〕
　　【商调集贤宾】自分开近倂来百事有。这的是为儿女报官囚。闪的个老业人不存不济。则俺这养家儿千死千休。这的是天网恢恢。果然道疎而不漏。〔带云〕若俺大哥有些好歹呵。〔唱〕怎发付这无主意的老业人张善友。三十年一梦庄周。恰便似俞阳般服药酒。恰便似庄子叹骷髅。
　　【逍遥乐】我则索仰神灵保佑。为孩儿所事存心我怎肯等闲罢手。儿也闪的我来有国难投。忍不住两泪交流。莫不是我前世里烧香不到头。我则索把神灵来祷呪。只愿的灭罪消灾。绝虑忘忧。
　　〔云〕来到这佛堂前也。我推开佛堂门。〔做跪科云〕小的每将香来。家堂菩萨。有这大的个孩儿。多亏了他早起晚眠。披星戴月。挣揣下这个家私。今日可有病。小的个孩儿。吃酒赌钱。不成半器。他可无病。家堂爷爷。怎生可怜见老汉。着俺大的个孩儿。这病痊可咱。〔做拜科〕〔唱〕
　　【梧叶儿】小的个儿何曾生受。他则待追朋趁友。每日家无月不登楼。大的个儿依先如旧。常则待将无做有。巴不得败子早回头。〔带云〕圣贤也。〔唱〕你怎生则拣着这个张善友心疼处倒下手。
　　〔杂当报云〕爹爹。大哥发昏哩。〔正末云〕既然大哥发昏。小的跟着我看大哥去来。〔同下〕〔大旦扶乞僧同卜儿上乞僧云〕娘也。我死也。〔卜儿云〕大哥。你精细着。〔乞僧云〕我这病觑天远入地近。眼见的无那活的人也。〔卜儿云〕孩儿。你这病。可怎生就沉重了也。〔乞僧云〕娘也。我这病你不知道。我当日在解典库门前。适值那卖烧羊肉的走过。我见了这香喷喷的羊肉。待想一块儿吃。我问他多少钞一斤。他道两贯钞一斤。我可怎生舍的那两贯钞买吃。我去那羊肉上将两只手捏了两把。我推嫌羊瘦。不曾买去了。我却袖那两手肥油。到家里盛将饭来。我就那一只手上油■〈口忝〉几口。吃了一碗饭。我一顿吃了五碗饭。吃得饱饱儿了。我便瞌睡去。留着一只手上油待吃晌午饭。不想我睡着了。漏着这只手。却走将一个狗来。把我这只手上油都吮干凈了。则那一口气。就气成我这病。我昨日请一个太医把脉。那厮也说的是。道我气裹了食也。〔卜儿云〕孩儿既是这等起的病。你如今只不要气。慢慢的将养。〔乞僧云〕唤的我父亲来。我分付他咱。〔正末同杂当上云〕婆婆。大哥病体如何。〔乞僧云〕父亲。我死也。〔正末做悲科云〕儿嚛。则被你痛杀我也。〔唱〕
　　【醋葫芦】你胸脯上着艾灸。肚皮上用手揉。俺一家儿烧钱烈纸到神州。请法师唤太医疾快走。将那俺养家儿搭救。则教我肠慌腹热似浇油。
　　〔乞僧云〕父亲。我顾不得你。我死也。〔做死科〕〔正末同卜儿哭科云〕儿也。你忍下的便丢了我去。教我兀的不痛杀了也。〔唱〕
　　【幺篇】我则见他直挺挺僵了脚手。冷冰冰禁了牙口。俺一家儿那个不啼啼哭哭破咽喉。则俺这养家儿半生苦受。〔带云〕天那。〔唱〕常言道好人倈不长寿。这一场烦恼怎干休。
　　〔云〕婆婆。大哥死了也。将些什么供养的来。一壁厢着人报与崔县令知道者。〔杂当云〕理会的。〔崔子玉上云〕小官崔子玉。去看张善友的孩儿。可早来到也。张千。接了马者。〔见科云〕呀。元来善友的孩儿死了也。兄弟你可省烦恼波。〔正末云〕哥哥。大的个孩儿已死。眼见兄弟的老命也不久了也。〔崔子玉云〕兄弟。常言道死生有命。富贵在天。这也是个大数。且省烦恼。〔福僧同二凈上〕〔柳凈云〕小哥。说你哥哥死了。到家中看有什么东西。你拿与俺两个拿着先走。〔福僧云〕说的是。你跟将我来。拿着壶瓶台盏便走。我可无眼泪。怎么啼哭。〔柳凈云〕我手帕角头。都是生姜汁浸的。你拏去眼睛边一抹。那眼泪就尿也似流将出来。〔做递砌末福僧哭科云〕我那哥哥也。你一文不使。半文不用。可不干死了你。我那爹也。你不偏向我那哥哥也。我那娘也。你如今只有的我一个也。我那嫂嫂也。我那老婆也。〔做怒科云〕怎生没个睬我的。看起来我是傻厮那。〔正末唱〕
　　【幺篇】只见那两个帮闲的花满头。这一个败家的面带酒。你也想着一家儿披麻带孝为何由。故来这灵堂里寻斗殴。直恁般见死不救。莫不是你和他没些瓜葛没些忧。
　　〔云〕兀那厮。大哥死了。消受不的你奠一盏儿酒。〔福僧云〕老人家不要絮聒。等我浇奠。〔做奠酒〕〔将台盏与净〕〔卜儿夺科云〕你将的那里去。〔福僧推卜儿科云〕你们自去。〔柳净云〕有了东西也。俺跑跑跑。〔同胡下〕〔卜儿云〕兀的不气杀我也。〔做死科〕〔乞僧做起叫科云〕我那台盏也。〔正末云〕孩儿。你不死了来。〔乞僧云〕被那两个光棍抢了我台盏去。我死也怎么舍得。〔正末云〕婆婆。由他将的去罢。呀。婆婆死了也。天那。可是老汉造下什么孽来。大的个孩儿死了。婆婆又死了。天那。兀的不痛杀老汉也。〔崔子玉云〕兄弟少烦恼。这都是前生注定者。〔正末做悲科〕〔唱〕
　　【穷河西】你道死和生都是天数周。怎偏我子和娘拔着短筹。我如今备棺椁将他殡。不知我这业尸骸又着那个收。
　　〔云〕下次小的每将婆婆和大哥扶在一壁厢。是两个棺椁。埋殡了者。〔杂当云〕理会的。〔做扶下〕〔正末悲科唱〕
　　【凤鸾吟】怎不着我愁。这烦恼甚日休。天那偏是俺好夫妻不到头。怎不着我愁。这烦恼甚日休。天那偏是俺养家儿没福留。〔崔子玉云〕兄弟。你的寿算也还远哩。这家私便破散了些。打甚么不紧。且省烦恼波。〔正末唱〕想人生到中年以后。这光阴不久。还望甚家缘成就。随你便攒黄金过北斗。只落的干生受。天那早寻个落叶归秋。
　　〔云〕老汉大的个孩儿死了。婆婆又死了。我老汉不知造下甚么孽来。〔崔子玉云〕兄弟你休烦恼者。〔正末唱〕
　　【浪来里煞】这烦恼神不知鬼不觉。天来高地来厚。本指望一家儿相守共白头。到如今夫妻情父子恩都做了一笔勾。落得个自僝自僽。〔做悲科云〕天那。〔唱〕则除非向来生重把那生修。〔下〕
　　〔崔子玉叹科云〕嗨。谁想他大的孩儿连婆婆都亡化了。我那兄弟。还不省哩。〔诗云〕善友今年命运低。妻亡子丧两重悲。前生注定今生业。天数难逃大限催。〔下〕
　　〔音释〕
　　傻商鲊切　盛音呈　揉音柔　僝锄山切　僽音骤　重平声
　　第三折
　　〔正旦扶福僧上〕〔福僧云〕哎哟。害杀我也。怎么不见父亲来。〔二旦叫云〕大娘。你与我请将父亲来者。〔大旦做应请正末领杂当上云〕自从大的个孩儿死了。婆婆又死了。家私又散尽了。如今小的个孩儿又病的重了。教老汉好生烦恼也呵。〔唱〕
　　【中吕粉蝶儿】活计萧疎。正遭逢太平时序。偏是我老不着暮景桑榆。典了庄宅。卖了田土。销乏了几多钱物。委实的不曾半霎儿心舒。一天愁将我这两眉攒聚。
　　【醉春风】恨高似万重山。泪多似连夜雨。眼见的儿亡妻丧又有个病着床。老业人你畅好是苦。苦。则俺这小的个孩儿倘有些好歹。可着我那埚儿发付。
　　〔做见科云〕二哥。你这病证如何。〔福僧云〕父亲。我死也。〔正末云〕老汉则有这小的个孩儿。可又病的重。天阿。怎生可怜见老汉。留下小的个孩儿。送老汉归土。可也好那。〔唱〕
　　【红绣鞋】祷祝了千言万语。天阿则愿的小寃家百病消除。儿也便使的我片瓦根椽一文无。但存留的孩儿在。就是我护身符。又何必满堂金纔是福。
　　〔云〕二哥。你这早晚面色不好。你有什么遗留言语。分付我咱。〔福僧云〕父亲。你不知道我这病。别人害的是气蛊水蛊。我害的是米蛊。〔正末云〕如何是米蛊。〔福僧云〕若不是米蛊呵。怎生偌大一个栲栳。父亲。我顾不的你也。〔做死伏科〕〔正末做哭科云〕儿嚛。则被你痛杀我也。〔唱〕
　　【迎仙客】还只道沉沉的卧着床褥。谁知他悠悠的赴了冥途。空把我孩儿叫道有千百句。阎君也你好狠心肠。土地也你好歹做处。闪的我鳏寡孤独。怎下的便撇了你这爹先去。
　　〔云〕二哥也死了。下次小的每买一具棺木来。埋葬了者。〔杂当云〕理会的。〔扶福僧下〕〔正末云〕两个媳妇儿。你来。两个孩儿都亡了。我的婆婆又亡了。我无儿不使妇。你两个可也有爷和娘在家里。不如收拾了一房一卧。各自归宗去罢。要守孝也由的你。便要嫁人也由的你。〔两旦做悲科云〕哎呀。痛杀俺也。俺妯娌二人。收拾一房一卧。且回爷娘家守孝去。男儿也。只被你痛杀我也。〔诗云〕俺妯娌命运低微。将男儿半路抛离。■〈扌弃〉的守孤孀一世。断不肯向他人再画蛾眉。〔同下〕〔正末做悲科云〕两个孩儿死了。两个媳妇儿又归宗去了。我婆婆又亡了。则撇下老业人独自一个。我仔细想来。不干别人事。都是这当境土地和这阎神。勾将俺婆婆和两个孩儿去了。我如今待告那崔县令哥哥。着他勾将阎神土地来。我和他对证。有何不可。不免拽上这门。我首告他走一遭去。〔下〕〔崔子玉引张千祗候上〕〔诗云〕冬冬衙鼓响。公吏两边排。阎王生死殿。东岳吓魂台。小官崔子玉是也。今日升厅。坐起早衙。张千。喝撺厢。〔张千云〕在衙人马平安抬书案。〔正末上跪科〕〔崔子玉云〕阶下跪着的不是张善友兄弟。你告什么。〔正末云〕哥哥与老汉做主咱。〔崔子玉云〕是谁欺负你来。你说那词因。我与你做主。〔正末云〕我不告别人。我告这当境土地和阎神。哥哥。你差人去勾将他来。等我问他。俺两个孩儿和婆婆。做下什么罪过。他都勾的去了。〔崔子玉云〕兄弟。你差了也。这是阴府神祗。你告他怎的。〔正末起科〕〔唱〕
　　【白鹤子】他本是聪明正直神。掌管着寿夭存亡簿。怎不容俺夫妇到白头。〔带云〕我那两个孩儿呵。〔唱〕也着他都死因何故。
　　〔崔子玉云〕兄弟。阳世间的人。便好发落。他阴府神祇。我如何勾的他来。便勾了来。我也断不的。〔正末云〕哥哥。你断不的他。从古以来。有好几个人。都也断的。怎生哥哥便断不的。〔崔子玉云〕兄弟。那几个古人断的。你试说与咱听。〔正末唱〕
　　【幺篇】哎。想当日有一个狄梁公曾断虎。有一个西门豹会投巫。又有个包待制白日里断阳间。他也曾夜断阴司路。
　　〔崔子玉云〕兄弟。我怎比得包待制。日断阳间。夜断阴间你要告到别处告去。〔正末云〕俺婆婆到这年纪。便死也罢了。难道俺两个孩儿。留不的一个。〔唱〕
　　【上小楼】俺孩儿也不曾讹言谎语。又不曾方头不律。俺孩儿量力求财。本分随缘。乐道闲居。阎神也有向顺。土地也不胡突。可怎生将俺孩儿一时勾去。害的俺张善友牵肠割肚。
　　〔崔子玉云〕你两个孩儿和你的浑家。必然有罪犯注定该死的。你要问他。也好痴哩。〔正末云〕俺那婆婆和两个孩儿呵。〔唱〕
　　【幺篇】又不曾触忤着那尊圣贤。蹅践了那座庙宇。又不曾毁谤神佛。冒犯天公。堕落酆都。合着俺子共母。妻共夫。一家儿完聚。〔做悲科云〕俺两个孩儿死了。婆婆又死了。两个媳妇儿也归宗去了。〔唱〕可怜见送的俺灭门绝户。
　　〔做跪科云〕望哥哥与我勾将阎神土地来。我和他折证咱。〔崔子玉云〕兄弟。我纔不说来。假如阳世间人。我便断的。这阴府神祇。我怎么断的他。你还不省哩。快回家中去。〔正末起科唱〕
　　【耍孩儿】神堂庙宇偏谁做。无过是烈士忠臣宰辅。但生情发意运机谋。早明彰报应非诬。〔云〕哥哥。这椿事你不与我断。谁断。〔唱〕难道阳世间官府多机变。阴府内神灵也混俗。把森罗殿都做了营生铺。有钱的免了他轮回六道。无钱的去受那地狱三涂。
　　【二煞】我如今有家私谁管顾。有钱财谁做主。我死后谁浇茶谁奠酒谁啼哭。谁安灵位谁斋七。谁驾灵车谁挂服。只几个忤作行送出城门去。又无那花棺彩轝。多管是席卷椽舁。
　　【煞尾】天那最苦的是清明寒食时。别人家引儿孙祭上祖。只可怜撇俺在白杨衰草空山路。有谁来墓顶上与俺重添半抔儿土。〔下〕
　　〔崔子玉笑云〕张善友去了也。此人虽是个修行的。却不知他那今生报应。因此愚迷不省。且待他再来告时。我着他亲见阎君。放出两个孩儿和那浑家。等他厮见。说知就里。〔诗云〕方信道暗室亏心。难逃他神目如电。今日个显报无私。怎倒把阎君埋怨。〔下〕
　　〔音释〕
　　物音务　霎音杀　埚音窝　福音府　鳏音关　独东卢切　妯音逐　娌音里　首去声　祇音其　讹音娥　律音虑　突东卢切　谋音谟　俗词疽切　哭音苦　轝音裕　舁音余
　　第四折
　　〔正末上云〕老汉张善友。昨日到俺哥哥崔子玉跟前告状来。要勾他那土地阎神。和俺折证。怎当俺哥哥千推万阻。只说阴府神灵。勾他不得。今日到那城隍庙里再告状去。有人说道。城隍也是泥塑木雕的。有甚么灵感在那里。你哥哥不比他人。日断阳间。夜理阴间。还赛过那包待制。你怎么不告去。因此只得又往这福阳县里。走一遭去来。〔下〕〔崔子玉引祗从上诗云〕法正天须顺。官清民自安。妻贤夫祸少。子孝父心宽。我崔子玉为何道这几句。只因我兄弟张善友。错怨土地阎神。屈勾了他妻儿三命。要我追摄前来。与他对证。我只说一个断不得。回他去了。料他今日必然又来。我自有个主意。张千。今日坐早衙。与我把放告牌抬出去者。〔祗从云〕理会的。〔正末上云〕哥哥可怜。与兄弟做主咱。〔崔子玉云〕兄弟。你说那词因上来。〔正末云〕我老汉张善友。一生修善。便是俺那两个孩儿和婆婆。都也不曾做什么罪过。却被土地阎神。屈屈勾将去了。只望哥哥准发一纸勾头文书。将那土地阎神。也追的他来。与老汉折证一个明白。若是果然该受这业报。我老汉便死也得瞑目。〔崔子玉云〕兄弟。你好葫芦提也。我昨日不曾说来。阳世间的人。我便断的。阴府神祇。我怎么断的。〔正末云〕哎哟。一阵昏沉。我且暂睡咱。〔做睡科〕〔崔子玉云〕此人睡了也。我着他这一番似梦非梦。直到森罗殿前。便见端的。〔虚下〕〔鬼力上云〕张善友。阎神有勾。〔正末惊起科云〕怎生阎神有勾。我正要问那阎神去哩。〔下〕〔阎神引鬼力上诗云〕荡荡威灵圣勑差。休将间事恼心怀。空中若是无神道。霹雳雷声那里来。吾神乃十地阎君是也。今有阳间张善友。为儿亡妻丧。告着俺土地阎神。鬼力。与我摄将那张善友过来。〔鬼力云〕理会的。〔鬼力做拿正末上科〕行动些。〔正末唱〕
　　【双调新水令】一灵儿监押见阎君。闪的我虚飘飘有家难奔。明知道空撒手。怕甚么业随身。托赖着阴府灵神。得见俺那阳世间的儿孙。便死也亦无恨。
　　【驻马听】想人生一刬的钱亲。呆痴也岂不闻有限光阴有限的身。咱死后只落得半坵儿灰衬。这的是百年谁是百年人。都被那业钱财无日夜费精神。到如今这死尸骸虽富贵谁埋殡。活时节不肯使半文。死了也可有你那一些儿分。
　　〔鬼力云〕过去跪着。〔正末见跪科阎神云〕张善友。你知罪么。〔正末云〕上圣。我张善友不知罪。〔阎神云〕你推不知。你在阳间。告着谁来。〔正末云〕我告阎神土地。他把我婆婆和两个孩儿。犯下甚么罪过。都勾的去了。我因此上告他。〔阎神云〕兀那张善友。你要见你两个孩儿么。〔正末云〕可知要见哩。〔阎神云〕鬼力。将他两个孩儿摄过来者。〔鬼力云〕理会的。〔唤乞僧福僧上〕〔正末见惊科云〕兀的不是我两个孩儿。大哥。你家去来。〔乞僧云〕我是你甚么孩儿。我当初是赵廷玉。不合偷了你家五个银子。我如今加上几百倍利钱。还了你家的。和你不亲。不亲。〔正末云〕儿也。我为你呵。哭的我眼也昏了。你今日刬的道和我不亲。儿也。你好下的也呵。〔唱〕
　　【沽美酒】你怎生直恁的心性狠。全无些旧情分。可便是亲者如同那陌路人。只为你哭的我行眠立盹。〔见福僧科云〕二哥。咱家去来。〔福僧云〕谁是你孩儿。〔正末云〕你是我第二的孩儿。〔福僧云〕我是你的儿。老的。你好不聪明。我前身元是五台山和尚。你少我的来。你如今也加倍还了我的也。〔正末做叹科〕〔唱〕两下里将我来不偢问。
　　〔云〕这生忿忤逆的贼也。罢了。大哥。你也须认的我。〔唱〕
　　【太平令】他平日里常只待寻争觅衅。儿也你怎的也学他背义忘恩。这忤逆贼从来生忿。你须识一个高低远近。〔云〕大哥。跟我家去来。〔乞僧云〕我填还了你的。俺和你不亲了也。〔正末唱〕你道我不亲。强亲。咱须是你父亲呀。好教我一言难尽。
　　〔阎君云〕着这两个速退。〔鬼力引乞僧福僧下〕〔阎君云〕你要见你那浑家么。〔正末云〕可知要见哩。〔阎君云〕鬼力。与我开了酆都城。拿出张善友的浑家来。〔鬼力押卜儿上见科〕〔正末云〕婆婆。你为什么来。〔卜儿做哭科云〕老的也。我当初不合混赖了那五台山和尚十个银子。我死归冥路。教我十八层地狱。都游徧了也。你怎生救我咱。〔正末做叹科云〕那五台僧人的银子。我只道还他去了。怎知赖了他的来。〔唱〕
　　【水仙子】常言道莫瞒天地莫瞒人。莫作瞒心与祸邻。你如今苦也啰刀山剑岭都游尽。怎做的阎罗王有向顺。摆列着恶鬼能神。〔卜儿云〕我受苦不过。你好生超度我咱。〔阎君云〕鬼力。还押入酆都去。〔正末唱〕纔放出森罗殿。又推入地狱门。哎哟。你畅好是下的波阎君。
　　〔鬼力押卜儿哭下〕〔阎君云〕张善友。你有一个故人。你可要见么。〔正末云〕可知要见哩。〔阎君云〕我与你去请那尊神来。与你相见咱。〔下〕〔崔子玉上〕〔正末做见科云〕何方圣者。甚处灵神。通名显姓咱。〔崔子玉云〕张善友。休推梦里睡里。〔正末做觉科云〕好睡也。〔崔子玉云〕兄弟。你适纔看见些甚么来。〔正末云〕哥哥。你兄弟都见了也。〔唱〕
　　【鴈儿落】我也曾有三年养育恩。为甚的没一个把亲爷认。元来大的儿是他前生少我钱。小的儿是我今世偿他本。
　　【得胜令】这都是我那婆婆也作业自殃身。遗累及儿孙。再休提世上无恩怨。须信道空中有鬼神。〔崔子玉云〕兄弟。你省悟了么。〔正末云〕哥哥。张善友如今纔省悟了也。〔唱〕总不如安贫。落一个身困心无困。这便是修因。也免的钱亲人不亲。
　　〔崔子玉云〕兄弟你直待今日。方纔省悟。可是迟了。兄弟。你听者。听下官从头细数。犯天条合应受苦。则为你奉道看经。俺两人结为伴侣。积攒下五个花银。争奈你命中无福。大孩儿他本姓赵。做贼人将银偷去。第二个是五台山僧。寄银两在你家收取。他到来索讨之时。你婆婆混赖不与。捻指过三十余春。生二子明彰报复。大哥哥干家做活。第二个荒唐愚鲁。百般的破败家财。都是大孩儿填还你那债负。两个儿命掩黄泉。你那脚头妻身归地府。他都是世海他人。怎做得妻财子禄。今日个亲见了阴府阎君。纔使你张善友识破了寃家债主。〔下〕
　　〔音释〕
　　衬初艮切　盹敦上声　衅欣去声　去上声　复音府　负付上声　禄路上声
　　题目　张善友告土地阎神　
　　正名　崔府君断寃家债主
　　崔府君断寃家债主杂剧终

《元曲选》　崔府君断寃家债主杂剧　（明）臧晋叔 编
　　崔府君断寃家债主杂剧　　（元）郑廷玉 撰
　　●崔府君断寃家债主杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　张善友告土地阎神　正名　崔府君断寃家债主 
　　楔子
　　〔冲末扮崔子玉上诗云〕天地神人鬼五仙。尽从规矩定方圆。逆则路路生颠倒。顺则头头身外玄。自家晋州人氏。姓崔名子玉。世人但知我满腹文章。是当代一个学者。却不知我秉性忠直。半点无私。以此奉上帝敕旨。屡屡判断阴府之事。果然善有善报。恶有恶报。如同影响。分毫不错。真可畏也。我有一个结义兄弟。叫做张善友。平日尽肯看经念佛。修行办道。我曾劝他早些出家。免堕尘障。争奈他妻财子禄。一时难断。如何是好。〔叹科云〕嗨。这也何足怪他。便是我那功名两字。也还未能忘情。如今待上朝取应去。不免到善友宅上。与他作别走一遭。正是劝人世世偏知易。自到临头始觉难。〔下〕〔正末扮张善友同老旦扮卜儿上云〕自家姓张。是张善友。祖居晋州古城县居住。浑家李氏。俺有个八拜交的哥哥是崔子玉。他要上朝进取功名。说在这几日间。过来与我作别。天色已晚。想是他不来了也。浑家。你且收拾歇息者。〔卜儿云〕是天色晚了。俺关了门户。自去歇息咱。〔做睡科〕〔凈扮赵廷玉上诗云〕釜有蛛丝甑有尘。晋州贫者独吾贫。腹中晓尽世间事。命里不如天下人。自家姓赵。双名廷玉。母亲亡逝已过。我无钱殡埋。罢罢罢。我是个男子汉家。也则出于无奈。学做些儿贼。白日里看下这一家人家。晚间偷他些钱钞。埋葬我母亲。也表我一点孝心。天阿。我几曾惯做那贼来。也是我出于无奈。我今日在那卖石灰处。拿了他一把儿石灰。你说要这石灰做甚么。晚间掘开那墙。撒下些石灰。若那人家不惊觉便罢。若惊觉呵叫道拏贼。我望着这石灰道上飞跑。天阿。我几曾惯做那贼来。我今日在蒸作铺门首过。拿了他一个蒸饼。你说要这蒸饼做甚么。我寻了些乱头发折针儿。放在这蒸饼里面。有那狗叫。丢与他蒸饼吃。签了他口叫不的。天阿。我几曾惯做那贼来。来到这墙边也。随身带着这刀子。将这墙上剜一个大窟笼。我入的这墙来。〔做撒石灰科云〕我撒下这石灰。〔做瞧科云〕关着这门哩。随身带着这油罐儿。我把些油倾在这门桕里。开门呵便不听的响。天呵。我几曾惯做那贼来。〔内云〕你是贼的公公哩。〔赵做听科〕〔正末云〕浑家。试问你咱。我一生苦挣的那五个银子。你放在那里。〔卜儿云〕我放在床底下金刚腿儿里。你休问。则怕有人听的。〔正末云〕浑家。你说的是。咱歇息咱。〔赵做偷银子出门科云〕我偷了他这五个银子。不知这家儿姓甚么。今生今世。还不的他。那生那世。做驴做马填还你。〔做叫科云〕有贼。地方快起来拏贼呀。〔下〕〔正末惊科云〕浑家。兀的不有贼来。你看那箱笼咱。〔卜儿云〕箱笼都有。〔正末云〕看咱那银子咱。〔卜儿做看科云〕呀。不见了银子。可怎了也。〔正末云〕我说甚么来。天色明了也。且不要大惊小怪的。悄悄里去缉访贼人便了。〔外扮和尚上诗云〕积水养鱼终不钓。深山放鹿愿长生。扫地恐伤蝼蚁命。为惜飞蛾纱罩灯。贫僧是五台山僧人。为因佛殿崩摧。下山来抄化了这十个银子。无处寄放。此处有一个长者。是张善友。我将这银子寄与他家去。这是他门首。善友在家么。〔正末云〕谁唤门哩。我试去看咱。〔做见科云〕师父从那里来。〔和尚云〕我是五台山僧人。抄化的十个银子。一向闻知长者好善。特来寄放你家。待别处讨了布施。便来取也。〔做交砌末科〕〔正末云〕寄下不妨。请师父吃了斋去。〔和尚云〕不必吃斋。我化布施去也。〔下〕〔正末云〕浑家。替师父收了这银子。〔卜儿云〕我知道。〔背云〕我今日不见了一头钱物。这和尚可送将十个银子来。我自有分晓。〔正末云〕浑家。恰纔那师父寄的银子。与他收的牢着。我今日到东岳圣帝庙里烧香去。倘或我不在家。那和尚来取这银子。浑家。有我无我。你便与他去。他若要斋吃。你就整理些蔬菜。斋他一斋。也是你的功德。〔卜儿云〕我知道。〔正末云〕我烧香去也。〔下〕〔卜儿云〕岂不是造化。我不见了五个。这和尚倒送了十个。张善友也不在家。那和尚不来取便罢。若来呵。我至死也要赖了他的。那怕他就告了我来。〔和尚上云〕贫僧抄化了也。我可去张善友家中。取了银子回五台山去。张善友在家么。〔卜儿云〕敢是那和尚来了也。我出去看咱。师父那里去来。〔和尚云〕善友在家么。〔卜儿云〕俺家里无甚么善友。你来怎的。〔和尚云〕我恰纔寄下十个银子。特来取去。〔卜儿云〕这个师父。你敢错认了也。俺家里几时见你甚么银子来。〔和尚云〕我早起寄在你家。大嫂。你怎么要赖我的。〔卜儿云〕我若见你的呵。我眼中出血。我若赖了你的呵。我堕十八重地狱。〔和尚云〕大嫂你听者。我是十方抄化来的布施。我要修理佛殿。寄在你家里。你怎么要赖我的。你今生今世赖了我这十个银子。到那生那世少不得填还我。你听者。我本为修因化得十锭银。我着你念彼观音力。久已后还着与本人。哎哟。这一会儿害起急心疼来。我且寻太医调理去也。〔下〕〔卜儿云〕和尚去了也。等善友来家呵。我则说还了他银子。善友敢待来也。〔正末上云〕浑家。我烧香回来也。那和尚曾来取银子么。〔卜儿云〕刚你去了。那和尚就来取。我两手交付与他去了。〔正末云〕既是还了他呵。好好好。浑家。安排下茶饭。则怕俺崔子玉哥哥来。〔崔子玉上云〕转过隅头。抹过裹角。可早来到张家了。善友兄弟在家么。〔正末出云〕哥哥请家里来。〔做见科崔子玉云〕兄弟。我观你面色。敢是破了些财。〔正末云〕虽然破了些。也不打紧。〔崔子玉云〕你媳妇儿气色。倒像得些外财的。〔卜儿云〕有甚么外财那。〔崔子玉云〕兄弟。我今日要上朝求官应举去。一径的与你作别来。〔正末云〕哥哥。兄弟有一壶水酒。就与哥哥饯行。到城外去来。〔做同行科云〕浑家。斟过酒来。送哥哥一杯。〔做送酒崔子玉回酒科云〕兄弟。我和你此一别。又不知几年得会。我有几句言语。劝谏兄弟。你试听者。〔诗云〕得失荣枯总在天。机关用尽也徒然。人心不足蛇吞象。世事到头螳捕蝉。无药可延卿相寿。有钱难买子孙贤。甘贫守分随缘过。便是逍遥自在仙。〔正末云〕多承哥哥劝戒。只是你兄弟善缘浅薄。出不得家。也有几句儿言语。诵与哥哥听。〔词云〕也不恋北疃南主。也不恋高堂邃宇。但容膝便是身安。目下保寸男尺女。冷时穿一领布袍。饥时餐二盂粳粥。除此外别无狂图。张善友平生愿足。〔唱〕
　　【仙吕忆王孙】麤衣淡饭且淹消。养性修真常自保。贫富一般缘分了。任白发不相饶。但得个稚子山妻。我一世儿快活到老。〔同卜儿下〕
　　〔崔子玉云〕兄弟同媳妇儿回家了也。俺自登途去咱。〔诗云〕此行元不为功名。总是尘根未得清。传语山中修道侣。好将心寄白云层。〔下〕
　　〔音释〕
　　甑晶去声　阿何哥切　剜乌官切　罩嘲去声　疃汤短切　邃音岁　粥音主　足臧取切
　　第一折
　　〔正末同卜儿凈扮乞僧丑扮福僧二旦上〕〔正末云〕老夫张善友。离了晋州古城县。搬到这福阳县。一住三十年光景也。自从被那贼人。偷了我五个银子去。我这家私。火焰也似长将起来。婆婆当年得了大的个孩儿。唤做乞僧。年三十岁也。以后又添的这厮。是第二个。唤做福僧。年二十五岁也。这个媳妇儿是大的孩儿的。这个媳妇是第二个的。这大的个孩儿。披星戴月。早起晚眠。这家私多亏了他。老夫不知造下什么孽来。轮到这小的个孩儿。每日则是吃酒睹钱。不成半分儿器。兀那厮。我问你咱。恁的呵几时是了也。〔福僧云〕父亲。你孩儿幼小。正好受用。有的是钱。使了些打什么紧。〔乞僧云〕兄弟。你怎生这等把钱钞不着疼热使用。可不疼杀我也。〔正末叹科云〕这都是命运里招来的。大的个孩儿。你不知道。听我说与你咱。〔唱〕
　　【仙吕点绛唇】浊骨凡胎。递生人海。三十载。也是我缘分合该。〔带云〕正为这泼家私呵。〔唱〕我也曾捱淡饮黄■〈艹齑〉菜。
　　【混江龙】俺大哥一家无外。急巴巴日夜费筹划。营办着千般活计。积攒下万贯赀财。俺大哥尽半世干家私强挣起。也是我在前生种阴德苦修来。俺大哥为人本分。不染尘埃。衣不裁绫罗段匹。食不拣好歹安排。爹娘行十分孝顺。亲眷行万事和谐。若说着这禽兽。知他是甚情怀。每日向花门柳户。舞榭歌台。铅华触眼。酒肉堆颏。但行处着人骂惹人嫌。将家私可便由他使由他败。这的是破家五鬼。不弱如横祸非灾。
　　〔乞僧云〕父亲。这家私费了我多少辛苦。积攒就的。到那兄弟手里。多使去了。兀的不疼杀我也。〔正末云〕大哥。这家私都亏了你。兀那厮。我问你咱。你这几时做什么买卖来。〔福僧云〕偏我不曾做买卖。我打了一日双陆曲的腰节骨还是疼的。你可知道我受这等苦哩。〔正末唱〕
　　【油葫芦】贼也你搭手在心头自监解。这家私端的是谁。则你那二十年何曾道觅的半文来。你你你则待要抹着的当了拿着的卖。也不管松时节做了急时节债。你你你无花呵眼倦开。无酒呵头也不抬。引着些个泼男泼女相扶策。你你你则待每日上花台。
　　〔福僧云〕父亲。你孩儿趁着如此青年。受用快活。也还迟哩。〔乞僧云〕可知你受用快活。单只苦了谁也。〔正末唱〕
　　【天下乐】贼也这的是安乐窝中且避乖。这厮从来。会放歹。我若不官司行送了你和姓改。〔云〕我老夫还不曾道着俺婆婆便道老子。他也好啰。〔唱〕做爹的道不才。做娘的早喝采。惯的这厮千自由百自在。
　　〔云〕兀那厮。你曾少人的钱钞来么。〔福僧云〕呸。长进阿我并不曾少人钱钞。〔净扮杂当上云〕张二舍。你少我五百瓶的酒钱。快些拿出来还我。〔乞僧云〕父亲。兄弟欠了人家酒钱。在门首讨哩。〔正末云〕你说不少钱。门首有人索酒钱那。〔福僧云〕还了他便罢。打什么不紧。〔乞僧云〕还有什么不还了他。只亏了你。〔卜儿云〕大哥。你还了他罢。〔乞僧云〕罢罢罢。我还我还。兀的不心疼杀我也。〔做发付科〕〔杂当下〕〔丑扮杂当上云〕张二舍。你少我爷死钱。只管要我讨。还不拿出来。〔乞僧云〕父亲。门首讨什么爷死钱。在那里嚷。〔正末云〕什么爷死钱。〔福僧云〕你看。这老头儿。这些也不懂的。父亲在日。问他借了一千贯钞。父亲若死了。还他二千贯钞。堂上一声举哀。阶下本利相对。这不是爷死钱。〔正末叹科云〕嗨。有这样钱借与那厮使来。〔唱〕
　　【那咤令】你看这倚势口。啰巷拽街。气的我老业人亡魂丧魄。你看这少钞脸。无颜落色。〔福僧云〕这也只使得自己钱。有什么妨碍。〔正末云〕禽兽。你道是使了钱是自己的。〔唱〕怎做的自己钱。无妨碍。兀的不气■〈昚，力代日〉破我这胸怀。
　　【鹊踏枝】一会家上心来。怎生出这痴騃。气的我手脚酸麻。东倒西歪。贼也你少不的破了家宅。倒不如两下里早早分开。
　　〔福侩云〕就分开了。倒也干净。随我请朋友耍子。〔正末唱〕
　　【寄生草】你引着些帮闲汉。更和这吃剑才。你只要杀羊造酒将人待。你道是使钱撒镘令人爱。你怎知囊空钞尽招人怪。气的我老业人目下一身亡。〔带云〕我死了呵。〔唱〕恁时节可也还彻你冤家债。
　　〔云〕大哥。这也没奈何。你还了者。〔乞僧云〕父亲。你孩儿披星戴月。做买做卖。一文不使。半文不用。怎生攒下这家私。都着他花费了也。〔卜儿云〕大哥。你还他罢。〔乞僧云〕我还我还。〔做发付科云〕还了你去罢。〔杂当云〕还了我钱。我回家去也。〔下〕〔正末云〕婆婆。趁俺两口儿在。将这家私分开了罢。若不分开呵。久已后吃这厮凋零的无了。〔卜儿云〕老的。这家私分他怎么。还是着大哥管的好。〔正末云〕只是分开了罢。大哥。你将应有的家私。都搬出来。和那借钱钞的文书。也拿将出来。〔乞僧云〕理会的。〔正末云〕婆婆。家私都在这里。三分儿分开者。〔福僧云〕分开这家私倒也好。省的絮絮聒聒的。〔卜儿云〕老的。怎生做三分儿分开。〔正末云〕他弟兄每两分。我和你留着一分。〔卜儿云〕这也说的是。都依着你便了。〔正末唱〕
　　【赚煞】你待要沙暖睡鸳鸯。我则会岁寒知松柏。你将我这逆耳良言不采。这家私亏煞俺爷娘生受来。我便是释迦佛也恼下莲台。想这厮不成才因此上各自分开。随你商量做买卖。常言道山河易改。本性儿还在。我则怕你有朝福过定生灾。〔同下〕
　　〔音释〕
　　长音掌　孽音捏　载上声　分去声　划胡乖切　行音杭　去声　音债　策钗上声　魄铺买切　色筛上声　■〈昚，力代日〉音享　騃音谐　宅池斋切　应平声　柏音摆
　　第二折
　　〔崔子玉冠带引祗候上诗云〕满腹文章七步才。绮罗衫袖拂香埃。今生坐享皇家禄。不是读书何处来。小官崔子玉是也。自与兄弟张善友别后。到于京都阙下。一举状元及第。所除磁州福阳县令。谁想兄弟也搬在这县中居住。闻说他大的孩儿。染了一个病证。未知好歹若何。今日无甚事。张千。将马来。小官亲身到兄弟家中。探病走一遭去。〔诗云〕骏马慢乘骑。两行公吏随。街前休喝道。跟我探亲知。〔下〕〔凈扮柳隆卿丑扮胡子转上诗云〕不养蚕来不种田。全凭说谎度流年。为甚阎王不勾我。世间刷子少我钱。小子叫做柳隆卿。这个兄弟是胡子转。在城有张二舍。是一个真傻厮。俺两个帮着他赚些钱钞使用。这几日家中无盘缠。俺去茶坊里坐下。等二舍来。有何不可。〔胡凈云〕你在茶坊里坐的。我寻那傻厮去。这早晚敢待来也。〔福僧上云〕自家张二舍。自从把家私分开了。好似那汤泼瑞雪。风卷残云。都使的光光荡荡了。如今则有俺哥哥那分家私。也吃我定害不过。俺哥哥如今染病哩。好几日不曾见我两个兄弟。到茶坊里问一声去。〔做见二凈科云〕兄弟。这几日不见你。想杀我也。〔胡凈云〕小哥。我正寻你哩。茶坊里有柳隆卿在那里等你。我和你去来。〔相见科〕〔福僧云〕兄弟好么。〔柳净云〕小哥。一个新下城的小娘子。生的十分有颜色。俺一径的来寻你。你要了他罢。不要等别人下手。先抢去了。〔福僧云〕你去总承别人罢。我可无钱了。〔胡净云〕你哥哥那里有的是钱。俺帮着你到那里讨去来。〔福僧云〕这等我与你去。〔同下〕〔正末引杂当上云〕自从将家私做三分儿分开了。二哥的那一分家私。早凋零的没一点儿了。大哥见二哥是亲兄弟。又将他收留在家中住。不想那厮将大哥的家私。又使的无了。大哥气的成病。一卧不起。求医无效。服药无灵。看看至死。教我没做摆布。小的咱和你到佛堂中烧香去来。〔杂当云〕爹。咱就烧香去。〔正末唱〕
　　【商调集贤宾】自分开近倂来百事有。这的是为儿女报官囚。闪的个老业人不存不济。则俺这养家儿千死千休。这的是天网恢恢。果然道疎而不漏。〔带云〕若俺大哥有些好歹呵。〔唱〕怎发付这无主意的老业人张善友。三十年一梦庄周。恰便似俞阳般服药酒。恰便似庄子叹骷髅。
　　【逍遥乐】我则索仰神灵保佑。为孩儿所事存心我怎肯等闲罢手。儿也闪的我来有国难投。忍不住两泪交流。莫不是我前世里烧香不到头。我则索把神灵来祷呪。只愿的灭罪消灾。绝虑忘忧。
　　〔云〕来到这佛堂前也。我推开佛堂门。〔做跪科云〕小的每将香来。家堂菩萨。有这大的个孩儿。多亏了他早起晚眠。披星戴月。挣揣下这个家私。今日可有病。小的个孩儿。吃酒赌钱。不成半器。他可无病。家堂爷爷。怎生可怜见老汉。着俺大的个孩儿。这病痊可咱。〔做拜科〕〔唱〕
　　【梧叶儿】小的个儿何曾生受。他则待追朋趁友。每日家无月不登楼。大的个儿依先如旧。常则待将无做有。巴不得败子早回头。〔带云〕圣贤也。〔唱〕你怎生则拣着这个张善友心疼处倒下手。
　　〔杂当报云〕爹爹。大哥发昏哩。〔正末云〕既然大哥发昏。小的跟着我看大哥去来。〔同下〕〔大旦扶乞僧同卜儿上乞僧云〕娘也。我死也。〔卜儿云〕大哥。你精细着。〔乞僧云〕我这病觑天远入地近。眼见的无那活的人也。〔卜儿云〕孩儿。你这病。可怎生就沉重了也。〔乞僧云〕娘也。我这病你不知道。我当日在解典库门前。适值那卖烧羊肉的走过。我见了这香喷喷的羊肉。待想一块儿吃。我问他多少钞一斤。他道两贯钞一斤。我可怎生舍的那两贯钞买吃。我去那羊肉上将两只手捏了两把。我推嫌羊瘦。不曾买去了。我却袖那两手肥油。到家里盛将饭来。我就那一只手上油■〈口忝〉几口。吃了一碗饭。我一顿吃了五碗饭。吃得饱饱儿了。我便瞌睡去。留着一只手上油待吃晌午饭。不想我睡着了。漏着这只手。却走将一个狗来。把我这只手上油都吮干凈了。则那一口气。就气成我这病。我昨日请一个太医把脉。那厮也说的是。道我气裹了食也。〔卜儿云〕孩儿既是这等起的病。你如今只不要气。慢慢的将养。〔乞僧云〕唤的我父亲来。我分付他咱。〔正末同杂当上云〕婆婆。大哥病体如何。〔乞僧云〕父亲。我死也。〔正末做悲科云〕儿嚛。则被你痛杀我也。〔唱〕
　　【醋葫芦】你胸脯上着艾灸。肚皮上用手揉。俺一家儿烧钱烈纸到神州。请法师唤太医疾快走。将那俺养家儿搭救。则教我肠慌腹热似浇油。
　　〔乞僧云〕父亲。我顾不得你。我死也。〔做死科〕〔正末同卜儿哭科云〕儿也。你忍下的便丢了我去。教我兀的不痛杀了也。〔唱〕
　　【幺篇】我则见他直挺挺僵了脚手。冷冰冰禁了牙口。俺一家儿那个不啼啼哭哭破咽喉。则俺这养家儿半生苦受。〔带云〕天那。〔唱〕常言道好人倈不长寿。这一场烦恼怎干休。
　　〔云〕婆婆。大哥死了也。将些什么供养的来。一壁厢着人报与崔县令知道者。〔杂当云〕理会的。〔崔子玉上云〕小官崔子玉。去看张善友的孩儿。可早来到也。张千。接了马者。〔见科云〕呀。元来善友的孩儿死了也。兄弟你可省烦恼波。〔正末云〕哥哥。大的个孩儿已死。眼见兄弟的老命也不久了也。〔崔子玉云〕兄弟。常言道死生有命。富贵在天。这也是个大数。且省烦恼。〔福僧同二凈上〕〔柳凈云〕小哥。说你哥哥死了。到家中看有什么东西。你拿与俺两个拿着先走。〔福僧云〕说的是。你跟将我来。拿着壶瓶台盏便走。我可无眼泪。怎么啼哭。〔柳凈云〕我手帕角头。都是生姜汁浸的。你拏去眼睛边一抹。那眼泪就尿也似流将出来。〔做递砌末福僧哭科云〕我那哥哥也。你一文不使。半文不用。可不干死了你。我那爹也。你不偏向我那哥哥也。我那娘也。你如今只有的我一个也。我那嫂嫂也。我那老婆也。〔做怒科云〕怎生没个睬我的。看起来我是傻厮那。〔正末唱〕
　　【幺篇】只见那两个帮闲的花满头。这一个败家的面带酒。你也想着一家儿披麻带孝为何由。故来这灵堂里寻斗殴。直恁般见死不救。莫不是你和他没些瓜葛没些忧。
　　〔云〕兀那厮。大哥死了。消受不的你奠一盏儿酒。〔福僧云〕老人家不要絮聒。等我浇奠。〔做奠酒〕〔将台盏与净〕〔卜儿夺科云〕你将的那里去。〔福僧推卜儿科云〕你们自去。〔柳净云〕有了东西也。俺跑跑跑。〔同胡下〕〔卜儿云〕兀的不气杀我也。〔做死科〕〔乞僧做起叫科云〕我那台盏也。〔正末云〕孩儿。你不死了来。〔乞僧云〕被那两个光棍抢了我台盏去。我死也怎么舍得。〔正末云〕婆婆。由他将的去罢。呀。婆婆死了也。天那。可是老汉造下什么孽来。大的个孩儿死了。婆婆又死了。天那。兀的不痛杀老汉也。〔崔子玉云〕兄弟少烦恼。这都是前生注定者。〔正末做悲科〕〔唱〕
　　【穷河西】你道死和生都是天数周。怎偏我子和娘拔着短筹。我如今备棺椁将他殡。不知我这业尸骸又着那个收。
　　〔云〕下次小的每将婆婆和大哥扶在一壁厢。是两个棺椁。埋殡了者。〔杂当云〕理会的。〔做扶下〕〔正末悲科唱〕
　　【凤鸾吟】怎不着我愁。这烦恼甚日休。天那偏是俺好夫妻不到头。怎不着我愁。这烦恼甚日休。天那偏是俺养家儿没福留。〔崔子玉云〕兄弟。你的寿算也还远哩。这家私便破散了些。打甚么不紧。且省烦恼波。〔正末唱〕想人生到中年以后。这光阴不久。还望甚家缘成就。随你便攒黄金过北斗。只落的干生受。天那早寻个落叶归秋。
　　〔云〕老汉大的个孩儿死了。婆婆又死了。我老汉不知造下甚么孽来。〔崔子玉云〕兄弟你休烦恼者。〔正末唱〕
　　【浪来里煞】这烦恼神不知鬼不觉。天来高地来厚。本指望一家儿相守共白头。到如今夫妻情父子恩都做了一笔勾。落得个自僝自僽。〔做悲科云〕天那。〔唱〕则除非向来生重把那生修。〔下〕
　　〔崔子玉叹科云〕嗨。谁想他大的孩儿连婆婆都亡化了。我那兄弟。还不省哩。〔诗云〕善友今年命运低。妻亡子丧两重悲。前生注定今生业。天数难逃大限催。〔下〕
　　〔音释〕
　　傻商鲊切　盛音呈　揉音柔　僝锄山切　僽音骤　重平声
　　第三折
　　〔正旦扶福僧上〕〔福僧云〕哎哟。害杀我也。怎么不见父亲来。〔二旦叫云〕大娘。你与我请将父亲来者。〔大旦做应请正末领杂当上云〕自从大的个孩儿死了。婆婆又死了。家私又散尽了。如今小的个孩儿又病的重了。教老汉好生烦恼也呵。〔唱〕
　　【中吕粉蝶儿】活计萧疎。正遭逢太平时序。偏是我老不着暮景桑榆。典了庄宅。卖了田土。销乏了几多钱物。委实的不曾半霎儿心舒。一天愁将我这两眉攒聚。
　　【醉春风】恨高似万重山。泪多似连夜雨。眼见的儿亡妻丧又有个病着床。老业人你畅好是苦。苦。则俺这小的个孩儿倘有些好歹。可着我那埚儿发付。
　　〔做见科云〕二哥。你这病证如何。〔福僧云〕父亲。我死也。〔正末云〕老汉则有这小的个孩儿。可又病的重。天阿。怎生可怜见老汉。留下小的个孩儿。送老汉归土。可也好那。〔唱〕
　　【红绣鞋】祷祝了千言万语。天阿则愿的小寃家百病消除。儿也便使的我片瓦根椽一文无。但存留的孩儿在。就是我护身符。又何必满堂金纔是福。
　　〔云〕二哥。你这早晚面色不好。你有什么遗留言语。分付我咱。〔福僧云〕父亲。你不知道我这病。别人害的是气蛊水蛊。我害的是米蛊。〔正末云〕如何是米蛊。〔福僧云〕若不是米蛊呵。怎生偌大一个栲栳。父亲。我顾不的你也。〔做死伏科〕〔正末做哭科云〕儿嚛。则被你痛杀我也。〔唱〕
　　【迎仙客】还只道沉沉的卧着床褥。谁知他悠悠的赴了冥途。空把我孩儿叫道有千百句。阎君也你好狠心肠。土地也你好歹做处。闪的我鳏寡孤独。怎下的便撇了你这爹先去。
　　〔云〕二哥也死了。下次小的每买一具棺木来。埋葬了者。〔杂当云〕理会的。〔扶福僧下〕〔正末云〕两个媳妇儿。你来。两个孩儿都亡了。我的婆婆又亡了。我无儿不使妇。你两个可也有爷和娘在家里。不如收拾了一房一卧。各自归宗去罢。要守孝也由的你。便要嫁人也由的你。〔两旦做悲科云〕哎呀。痛杀俺也。俺妯娌二人。收拾一房一卧。且回爷娘家守孝去。男儿也。只被你痛杀我也。〔诗云〕俺妯娌命运低微。将男儿半路抛离。■〈扌弃〉的守孤孀一世。断不肯向他人再画蛾眉。〔同下〕〔正末做悲科云〕两个孩儿死了。两个媳妇儿又归宗去了。我婆婆又亡了。则撇下老业人独自一个。我仔细想来。不干别人事。都是这当境土地和这阎神。勾将俺婆婆和两个孩儿去了。我如今待告那崔县令哥哥。着他勾将阎神土地来。我和他对证。有何不可。不免拽上这门。我首告他走一遭去。〔下〕〔崔子玉引张千祗候上〕〔诗云〕冬冬衙鼓响。公吏两边排。阎王生死殿。东岳吓魂台。小官崔子玉是也。今日升厅。坐起早衙。张千。喝撺厢。〔张千云〕在衙人马平安抬书案。〔正末上跪科〕〔崔子玉云〕阶下跪着的不是张善友兄弟。你告什么。〔正末云〕哥哥与老汉做主咱。〔崔子玉云〕是谁欺负你来。你说那词因。我与你做主。〔正末云〕我不告别人。我告这当境土地和阎神。哥哥。你差人去勾将他来。等我问他。俺两个孩儿和婆婆。做下什么罪过。他都勾的去了。〔崔子玉云〕兄弟。你差了也。这是阴府神祗。你告他怎的。〔正末起科〕〔唱〕
　　【白鹤子】他本是聪明正直神。掌管着寿夭存亡簿。怎不容俺夫妇到白头。〔带云〕我那两个孩儿呵。〔唱〕也着他都死因何故。
　　〔崔子玉云〕兄弟。阳世间的人。便好发落。他阴府神祇。我如何勾的他来。便勾了来。我也断不的。〔正末云〕哥哥。你断不的他。从古以来。有好几个人。都也断的。怎生哥哥便断不的。〔崔子玉云〕兄弟。那几个古人断的。你试说与咱听。〔正末唱〕
　　【幺篇】哎。想当日有一个狄梁公曾断虎。有一个西门豹会投巫。又有个包待制白日里断阳间。他也曾夜断阴司路。
　　〔崔子玉云〕兄弟。我怎比得包待制。日断阳间。夜断阴间你要告到别处告去。〔正末云〕俺婆婆到这年纪。便死也罢了。难道俺两个孩儿。留不的一个。〔唱〕
　　【上小楼】俺孩儿也不曾讹言谎语。又不曾方头不律。俺孩儿量力求财。本分随缘。乐道闲居。阎神也有向顺。土地也不胡突。可怎生将俺孩儿一时勾去。害的俺张善友牵肠割肚。
　　〔崔子玉云〕你两个孩儿和你的浑家。必然有罪犯注定该死的。你要问他。也好痴哩。〔正末云〕俺那婆婆和两个孩儿呵。〔唱〕
　　【幺篇】又不曾触忤着那尊圣贤。蹅践了那座庙宇。又不曾毁谤神佛。冒犯天公。堕落酆都。合着俺子共母。妻共夫。一家儿完聚。〔做悲科云〕俺两个孩儿死了。婆婆又死了。两个媳妇儿也归宗去了。〔唱〕可怜见送的俺灭门绝户。
　　〔做跪科云〕望哥哥与我勾将阎神土地来。我和他折证咱。〔崔子玉云〕兄弟。我纔不说来。假如阳世间人。我便断的。这阴府神祇。我怎么断的他。你还不省哩。快回家中去。〔正末起科唱〕
　　【耍孩儿】神堂庙宇偏谁做。无过是烈士忠臣宰辅。但生情发意运机谋。早明彰报应非诬。〔云〕哥哥。这椿事你不与我断。谁断。〔唱〕难道阳世间官府多机变。阴府内神灵也混俗。把森罗殿都做了营生铺。有钱的免了他轮回六道。无钱的去受那地狱三涂。
　　【二煞】我如今有家私谁管顾。有钱财谁做主。我死后谁浇茶谁奠酒谁啼哭。谁安灵位谁斋七。谁驾灵车谁挂服。只几个忤作行送出城门去。又无那花棺彩轝。多管是席卷椽舁。
　　【煞尾】天那最苦的是清明寒食时。别人家引儿孙祭上祖。只可怜撇俺在白杨衰草空山路。有谁来墓顶上与俺重添半抔儿土。〔下〕
　　〔崔子玉笑云〕张善友去了也。此人虽是个修行的。却不知他那今生报应。因此愚迷不省。且待他再来告时。我着他亲见阎君。放出两个孩儿和那浑家。等他厮见。说知就里。〔诗云〕方信道暗室亏心。难逃他神目如电。今日个显报无私。怎倒把阎君埋怨。〔下〕
　　〔音释〕
　　物音务　霎音杀　埚音窝　福音府　鳏音关　独东卢切　妯音逐　娌音里　首去声　祇音其　讹音娥　律音虑　突东卢切　谋音谟　俗词疽切　哭音苦　轝音裕　舁音余
　　第四折
　　〔正末上云〕老汉张善友。昨日到俺哥哥崔子玉跟前告状来。要勾他那土地阎神。和俺折证。怎当俺哥哥千推万阻。只说阴府神灵。勾他不得。今日到那城隍庙里再告状去。有人说道。城隍也是泥塑木雕的。有甚么灵感在那里。你哥哥不比他人。日断阳间。夜理阴间。还赛过那包待制。你怎么不告去。因此只得又往这福阳县里。走一遭去来。〔下〕〔崔子玉引祗从上诗云〕法正天须顺。官清民自安。妻贤夫祸少。子孝父心宽。我崔子玉为何道这几句。只因我兄弟张善友。错怨土地阎神。屈勾了他妻儿三命。要我追摄前来。与他对证。我只说一个断不得。回他去了。料他今日必然又来。我自有个主意。张千。今日坐早衙。与我把放告牌抬出去者。〔祗从云〕理会的。〔正末上云〕哥哥可怜。与兄弟做主咱。〔崔子玉云〕兄弟。你说那词因上来。〔正末云〕我老汉张善友。一生修善。便是俺那两个孩儿和婆婆。都也不曾做什么罪过。却被土地阎神。屈屈勾将去了。只望哥哥准发一纸勾头文书。将那土地阎神。也追的他来。与老汉折证一个明白。若是果然该受这业报。我老汉便死也得瞑目。〔崔子玉云〕兄弟。你好葫芦提也。我昨日不曾说来。阳世间的人。我便断的。阴府神祇。我怎么断的。〔正末云〕哎哟。一阵昏沉。我且暂睡咱。〔做睡科〕〔崔子玉云〕此人睡了也。我着他这一番似梦非梦。直到森罗殿前。便见端的。〔虚下〕〔鬼力上云〕张善友。阎神有勾。〔正末惊起科云〕怎生阎神有勾。我正要问那阎神去哩。〔下〕〔阎神引鬼力上诗云〕荡荡威灵圣勑差。休将间事恼心怀。空中若是无神道。霹雳雷声那里来。吾神乃十地阎君是也。今有阳间张善友。为儿亡妻丧。告着俺土地阎神。鬼力。与我摄将那张善友过来。〔鬼力云〕理会的。〔鬼力做拿正末上科〕行动些。〔正末唱〕
　　【双调新水令】一灵儿监押见阎君。闪的我虚飘飘有家难奔。明知道空撒手。怕甚么业随身。托赖着阴府灵神。得见俺那阳世间的儿孙。便死也亦无恨。
　　【驻马听】想人生一刬的钱亲。呆痴也岂不闻有限光阴有限的身。咱死后只落得半坵儿灰衬。这的是百年谁是百年人。都被那业钱财无日夜费精神。到如今这死尸骸虽富贵谁埋殡。活时节不肯使半文。死了也可有你那一些儿分。
　　〔鬼力云〕过去跪着。〔正末见跪科阎神云〕张善友。你知罪么。〔正末云〕上圣。我张善友不知罪。〔阎神云〕你推不知。你在阳间。告着谁来。〔正末云〕我告阎神土地。他把我婆婆和两个孩儿。犯下甚么罪过。都勾的去了。我因此上告他。〔阎神云〕兀那张善友。你要见你两个孩儿么。〔正末云〕可知要见哩。〔阎神云〕鬼力。将他两个孩儿摄过来者。〔鬼力云〕理会的。〔唤乞僧福僧上〕〔正末见惊科云〕兀的不是我两个孩儿。大哥。你家去来。〔乞僧云〕我是你甚么孩儿。我当初是赵廷玉。不合偷了你家五个银子。我如今加上几百倍利钱。还了你家的。和你不亲。不亲。〔正末云〕儿也。我为你呵。哭的我眼也昏了。你今日刬的道和我不亲。儿也。你好下的也呵。〔唱〕
　　【沽美酒】你怎生直恁的心性狠。全无些旧情分。可便是亲者如同那陌路人。只为你哭的我行眠立盹。〔见福僧科云〕二哥。咱家去来。〔福僧云〕谁是你孩儿。〔正末云〕你是我第二的孩儿。〔福僧云〕我是你的儿。老的。你好不聪明。我前身元是五台山和尚。你少我的来。你如今也加倍还了我的也。〔正末做叹科〕〔唱〕两下里将我来不偢问。
　　〔云〕这生忿忤逆的贼也。罢了。大哥。你也须认的我。〔唱〕
　　【太平令】他平日里常只待寻争觅衅。儿也你怎的也学他背义忘恩。这忤逆贼从来生忿。你须识一个高低远近。〔云〕大哥。跟我家去来。〔乞僧云〕我填还了你的。俺和你不亲了也。〔正末唱〕你道我不亲。强亲。咱须是你父亲呀。好教我一言难尽。
　　〔阎君云〕着这两个速退。〔鬼力引乞僧福僧下〕〔阎君云〕你要见你那浑家么。〔正末云〕可知要见哩。〔阎君云〕鬼力。与我开了酆都城。拿出张善友的浑家来。〔鬼力押卜儿上见科〕〔正末云〕婆婆。你为什么来。〔卜儿做哭科云〕老的也。我当初不合混赖了那五台山和尚十个银子。我死归冥路。教我十八层地狱。都游徧了也。你怎生救我咱。〔正末做叹科云〕那五台僧人的银子。我只道还他去了。怎知赖了他的来。〔唱〕
　　【水仙子】常言道莫瞒天地莫瞒人。莫作瞒心与祸邻。你如今苦也啰刀山剑岭都游尽。怎做的阎罗王有向顺。摆列着恶鬼能神。〔卜儿云〕我受苦不过。你好生超度我咱。〔阎君云〕鬼力。还押入酆都去。〔正末唱〕纔放出森罗殿。又推入地狱门。哎哟。你畅好是下的波阎君。
　　〔鬼力押卜儿哭下〕〔阎君云〕张善友。你有一个故人。你可要见么。〔正末云〕可知要见哩。〔阎君云〕我与你去请那尊神来。与你相见咱。〔下〕〔崔子玉上〕〔正末做见科云〕何方圣者。甚处灵神。通名显姓咱。〔崔子玉云〕张善友。休推梦里睡里。〔正末做觉科云〕好睡也。〔崔子玉云〕兄弟。你适纔看见些甚么来。〔正末云〕哥哥。你兄弟都见了也。〔唱〕
　　【鴈儿落】我也曾有三年养育恩。为甚的没一个把亲爷认。元来大的儿是他前生少我钱。小的儿是我今世偿他本。
　　【得胜令】这都是我那婆婆也作业自殃身。遗累及儿孙。再休提世上无恩怨。须信道空中有鬼神。〔崔子玉云〕兄弟。你省悟了么。〔正末云〕哥哥。张善友如今纔省悟了也。〔唱〕总不如安贫。落一个身困心无困。这便是修因。也免的钱亲人不亲。
　　〔崔子玉云〕兄弟你直待今日。方纔省悟。可是迟了。兄弟。你听者。听下官从头细数。犯天条合应受苦。则为你奉道看经。俺两人结为伴侣。积攒下五个花银。争奈你命中无福。大孩儿他本姓赵。做贼人将银偷去。第二个是五台山僧。寄银两在你家收取。他到来索讨之时。你婆婆混赖不与。捻指过三十余春。生二子明彰报复。大哥哥干家做活。第二个荒唐愚鲁。百般的破败家财。都是大孩儿填还你那债负。两个儿命掩黄泉。你那脚头妻身归地府。他都是世海他人。怎做得妻财子禄。今日个亲见了阴府阎君。纔使你张善友识破了寃家债主。〔下〕
　　〔音释〕
　　衬初艮切　盹敦上声　衅欣去声　去上声　复音府　负付上声　禄路上声
　　题目　张善友告土地阎神　
　　正名　崔府君断寃家债主
　　崔府君断寃家债主杂剧终



《元曲选》　裴少俊墙头马上杂剧　（明）臧晋叔 编
　　裴少俊墙头马上杂剧　　（元）白仁甫 撰
　　●裴少俊墙头马上杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　李千金月下花前　正名　裴少俊墙头马上 
　　第一折
　　〔冲末扮裴尚书引老旦扮夫人上诗云〕满腹诗书七步才。绮罗衫袖拂香埃。今生坐享荣华福。不是读书那里来。老夫工部尚书裴行俭是也。夫人柳氏。孩儿少俊。方今唐高宗即位仪凤三年。自去年驾幸西御园。见花木狼藉。不堪游赏。奉命前往洛阳。不问权豪势要之家。选拣奇花异卉。和买花栽子。趁时栽接。为老夫年高。奏过官里。教孩儿少俊承宣驰驿。代某前去。自新正为始。得了六日宣限。那的是老夫有福处。少俊三岁能言。五岁识字。七岁草字如云。十岁吟诗应口。才貌两全。京师人每呼为少俊。年当弱冠。未曾娶妻。不亲酒色。如今差他出去公干。万无一失。教张千伏侍舍人。在一路上休教他胡行。替俺买花栽子去来。〔下〕〔外扮李总管上云〕老夫姓李。双名世杰。乃李广之后。当今皇上之族。嫡亲三口儿。夫人张氏。有女孩儿小字千金。年方一十八岁。尤善女工。深通文墨。志量过人。容颜出世。老夫前任京兆留守。因讽谏则天。谪降洛阳总管。老夫当初曾与裴尚书议结婚姻。只为宦路相左。遂将此事都不提起了。如今左司家勾唤我。今日便行。留下夫人与孩儿。紧守闺门。待我回来。另议亲事。未为迟也。〔下〕〔正末扮裴舍人引张千上云〕小生是工部尚书舍人裴少俊。自三岁能言。五岁识字。七岁草字如云。十岁吟诗应口。才貌两全。京师人每呼为少俊。年当弱冠。未曾娶妻。惟亲诗书。不通女色。承宣驰驿。前来洛阳。不问权豪势要之家。名园佳圃。选拣奇花。和买花栽子。就用一车装送。来日起程。今日乃三月初八日。上巳节令。洛阳王孙士女。倾城翫赏。张千。咱每也同你看去来。〔下〕〔正旦扮李千金领梅香上云〕妾身李千金是也。今日是三月上巳。良辰佳节。是好春景也呵。〔梅香云〕小姐。观此春天。真好景致也。〔正旦云〕梅香。你觑着围屏上佳人才子。士女王孙。是好华丽也。〔梅香云〕小姐。佳人才子为甚都上屏障。非同容易也呵。〔正旦唱〕
　　【仙吕点绛唇】往日夫妻。夙缘仙契。多才艺。倩丹青写入屏围。真乃是画出个蓬莱意。
　　〔梅香云〕小姐看这围屏。有个主意。梅香猜着了也。少一个女壻哩。〔正旦唱〕
　　【混江龙】我若还招得个风流女壻。怎肯教费工夫学画远山眉。宁可教银缸高照。锦帐低垂。菡萏花深鸳并宿。梧桐枝隐凤双栖。这千金良夜。一刻春宵。谁管我衾单枕独数更长。则这半床锦褥枉呼做鸳鸯被。〔梅香云〕等老相公回来呵。寻一门亲事。可不好也。〔正旦唱〕流落的男游别郡。躭阁的女怨深闺。
　　〔梅香云〕小姐。这几日越消瘦了。〔正旦唱〕
　　【油葫芦】我为甚消瘦春风玉一围。又不曾染病疾。迎新来宽褪了旧时衣。〔梅香云〕夫人道。小姐不快时。少做女工。胜服汤药。〔正旦唱〕害的来不疼不痛难医治。吃了些好茶好饭无滋味。似舟中载倩女魂。天边盼织女期。这些时困腾腾每日家贪春睡。看时节针线强收拾。
　　【天下乐】我可便提起东来忘了西。〔梅香云〕昨日几家来问亲。小姐不语怎么。〔正旦唱〕咱萱堂又觑着面皮。至如个穷人家女孩儿到十六七。或是谁家来问亲。那家来做媒。你教女孩儿羞答答说甚的。
　　〔梅香云〕今日上巳。王孙士女。宝马香车。都去郊外翫赏去了。咱两个去后花园内看一看来。〔正旦云〕梅香。将着纸墨笔砚。咱去来。〔做行科〕〔正旦唱〕
　　【那咤令】本待要送春向池塘草萋。我且来散心到荼蘼架底。我待教寄身在蓬莱洞里。蹙金莲红绣鞋。荡湘裙鸣环佩。转过那曲槛之西。
　　【鹊踏枝】怎肯道负花期。惜芳菲。粉悴胭憔。他绿暗红稀。九十日春光如过隙。怕春归又早春归。
　　【寄生草】柳暗青烟密。花残红雨飞。这人人和柳浑相类。花心吹得人心碎。柳眉不转蛾眉系。为甚西园陡恁景狼籍。正是东君不管人憔悴。
　　【幺篇】榆散青钱乱。梅攒翠豆肥。轻轻风趁蝴蝶队。霏霏雨过蜻蜓戏。融融沙暖鸳鸯睡。落红踏践马蹄尘。残花酝酿蜂儿蜜。
　　〔裴舍骑马引张千上云〕方信道洛阳花锦之地。休道城中有多少名园。〔做点花本科云〕你觑这一所花园。〔做见旦惊科云〕一所花园。呀。一个好姐姐。〔正旦见末科云〕呀一个好秀才也。〔唱〕
　　【金盏儿】兀那画桥西。猛听的玉骢嘶。便好道杏花一色红千里。和花掩映美容仪他把乌靴挑宝镫。玉带束腰围。真乃是能骑高价马。会着及时衣。
　　〔正末云〕你看他雾鬓云鬟。冰肌玉骨。花开媚脸。星转双眸。只疑洞府神仙。非是人间艳冶。〔梅香云〕小姐你听来。〔正旦唱〕
　　【后庭花】休道是转星眸上下窥。恨不的倚香腮左右偎。便锦被翻红浪。罗裙作地席。〔梅香云〕小姐休看他。倘有人看见。〔正旦唱〕既待要暗偷期。咱先有意。爱别人可舍了自己。
　　〔梅香云〕小姐。你却顾盼他。他可不顾盼你哩。〔张千上云〕舍人。休要惹事。咱城外去看来。〔做催科〕〔裴舍云〕四目相觑。各有眷心。从今已后。这相思须害也。〔张千做催打马科云〕舍人去罢。〔裴舍云〕如此佳丽美人。料他识字。写个■〈闲〉帖儿嘲拨他。张千。将纸笔来。看他理会的么。〔做写科云〕张千。将这■〈闲〉帖儿与那小姐去。〔张千云〕舍人使张千去。若有人撞见。这顿打可不善也。〔裴舍云〕我教你有人若问呵。则说俺买花栽子。不妨事。若见那小姐。说俺舍人教送与你。〔张千云〕舍人我去。〔裴舍云〕那小姐喜欢。你便招手唤我。我便来。若是抢白。你便摆手。我便走。〔张千云〕我知道。〔做见旦科云〕小姐。你这后花园里有卖花栽子么。〔梅香云〕这里花栽子谁要买。〔张千云〕俺那舍人要买。〔做招手裴舍望科云〕谢天地。事已谐矣。〔梅香做叫科云〕小姐。那两个人拿过一张儿纸来。不知写甚么。小姐看咱。〔正旦做念诗科云〕只疑身在武陵游。流水桃花隔岸羞。咫尺刘郎肠已断。为谁含笑倚墙头。梅香。将纸笔来。〔做写科云〕梅香。我央你咱。你勿阻我。将这一首诗送与那舍人。〔梅香云〕小姐。教我送这诗与谁去也。诗中意怎生。见那秀才道甚的。则怕有人撞见怎了。〔正旦云〕好姐姐你与我走一遭去。〔梅香云〕你往常打我骂我。今日为甚的央我。着我寄与谁。〔正旦唱〕
　　【幺篇】你道是情词寄与谁。我道来新诗权作媒。我映丽日墙头望。他怎肯袖春风马上归。怕的是外人知。你便叫天叫地。哎。小梅香好不做美。
　　〔梅香云〕这■〈闲〉帖我送与老夫人去。〔正旦云〕梅香。我央及你。要告老夫人呵。可怎了。〔梅香云〕你慌么。〔正旦云〕可知慌哩。〔梅香云〕你怕么。〔正旦云〕可知怕哩。〔梅香云〕我鬪你耍哩。〔正旦云〕则被你諕杀我也。〔梅香送裴舍科云〕俺小姐上覆舍人。看这首诗咱。〔裴舍看科诗云〕深闺拘束暂闲游。手捻青梅半掩羞。莫负后园今夜约。月移初上柳梢头。千金作。这小姐有倾城之态。出世之才。可为囊箧宝玩。〔梅香云〕俺小姐道来。今夜后园中赴期。休得失信。〔裴舍云〕张千。俺打那里过去。〔张千云〕跳墙过去。〔梅香转向旦云〕小姐。他待跳墙来也。〔正旦唱〕
　　【赚煞】这一堵粉墙儿低。这一带花阴儿密。与你个在客的刘郎说知。虽无那流出胡麻香饭水。比天台山到径抄直。莫疑迟。等的那斗转星移。休教这印苍苔的凌波袜儿湿。将湖山困倚。把角门儿虚闭。这后花园权做武陵溪。〔下〕
　　〔裴舍云〕惭愧这一场喜事。非同小可。只等的天晚。便好赴约去也。〔诗云〕偶然间两相窥望。引逗的春心狂荡。今夜里早赴佳期。成就了墙头马上。〔下〕
　　〔音释〕
　　菡含去声　萏音淡　疾精妻切　褪吞去声　倩阡去声　拾绳知切　七仓洗切　的音底　荼音徒　■〈艹縻〉音梅　隙音喜　密忙闭切　藉精妻切　蝶音爹　酝音韵　酿尼降切　蜜忙闭切　席星西切　嘲之稍切　捻奴典切　箧丘也切　直征移切　湿伤以切　逗音豆
　　第二折
　　〔夫人同老旦嬷嬷上云〕老身是李相公夫人。相公左司家唤的去了。不见回来。今日老身东阁下探妗子回来。身子有些不快。天色晚也。梅香。绣房中道与小姐。休教他出来。嬷嬷收拾前后。我歇息去也。〔下〕〔裴舍上云〕我回到这馆驿安下。心中闷倦。那里那心去买花栽子。巴不得天晚了也。我如今与小姐赴期去来。〔下〕〔正旦同梅香上云〕今日因去后园中看花。墙头见了那生。四目相视。各有此心。将一个■〈闲〉帖儿约今夜来赴期。我回到绣房中。梅香。不知夫人睡去也不曾。〔梅香云〕我去看来。〔下〕〔正旦做睡梅香推科云〕小姐小姐。〔正旦醒科云〕我正好做梦哩。〔梅香云〕你梦见甚么来。〔正旦唱〕
　　【南吕一枝花】睡魔缠缴得慌。别恨禁持得煞。离魂随梦去。几时得好事逩人来。一见了多才。口儿里念心儿里爱。合是姻缘簿上该。则为画眉的张敞风流。掷果的潘郎稔色。
　　〔梅香云〕今夜好歹来也。则管里作念的眼前活现。〔正旦唱〕
　　【梁州第七】早是抱闲怨时乖运蹇。又添这害相思月值年灾。〔带云〕休道是我。〔唱〕天若知道和天也害。〔云〕梅香。这早晚多早晚也。〔梅香云〕是申牌时候了。〔正旦唱〕几时得月离海峤。纔则是日转申牌。〔梅香云〕小姐。日头下去了。一天星月出来了。〔正旦唱〕怕露惊宿鸟。风弄庭槐。看银河斜映瑶阶。都不动纤细尘埃。月也你本细如弓一半儿蟾蜍。却休明如镜照三千世界。冷如冰浸十二瑶台。禁垆瑞霭。把剔团圞明月深深拜。你方便我无碍。深拜你个嫦娥不妬色。你敢且半霎儿雾锁云埋。
　　〔梅香云〕这场事也非容易哩。〔正旦唱〕
　　【牧羊关】待月帘微簌。迎风户半开。你看这场风月规划。〔梅香云〕怎生规划。〔正旦云〕你与我接去。〔梅香云〕怕他不来。倒教我去接他。〔正旦唱〕就着这风送花香。云笼月色。〔梅香云〕小姐为甚么着我接他去。〔正旦唱〕你道为甚着你个丫嬛迎少俊。我则怕似赵杲送曾哀。〔梅香云〕这里线也似一条直路。怕他迷了道儿。〔正旦唱〕你道方径直如线。我道侯门深似海。
　　〔梅香云〕你两个头目。自说话来。〔正旦唱〕
　　【骂玉郎】相逢正是花溪侧。也须穿短巷过长街。〔梅香云〕到那里便唤你来。〔正旦唱〕又不比秦楼夜燕金钗客。这的担着利害。把你那小性格。且宁柰
　　【感皇恩】咱这大院深宅。幽砌闲阶。不比操琴堂。沽酒舍。看书斋。〔梅香云〕迟又不是。疾又不是。怎生可是。〔正旦唱〕教你轻分翠竹。款步苍苔。休惊起庭鸦喧。邻犬吠。怕院公来。
　　〔梅香云〕小姐。这来时可着多早晚也。〔正旦唱〕
　　【采茶歌】把粉墙儿挨。角门儿开。等夫人烧罢夜香来。月色朦胧天色晚。鼓声纔动角声哀。
　　〔梅香云〕我说与你。夫人已睡了也。一准不来了。今夜嬷嬷又在前面守着库房门哩。天色晚了。我点上灯。就接姐夫去。〔裴舍引张千上云〕张千。休大惊小怪的。你只在墙外等着。〔做跳墙见科云〕梅香我来了也。〔梅香云〕我说去。小姐。姐夫来了也。你两个说话。我门首看着。〔裴舍云〕小生是个寒儒。小姐不弃。小生杀身难报。〔正旦云〕舍人则休负心。〔唱〕
　　【隔尾】我推粘翠靥遮宫额。怕绰起罗裙露绣鞋。我忙忙扯的鸳鸯被儿盖。翠冠儿懒摘。画屏儿紧挨。是他撒滞殢把香罗带儿解。
　　〔嬷嬷上云〕这早晚小姐房里有人说话。在窗下听咱。呀。果然有人。我去觑破他。〔梅香云〕小姐吹灭了灯。嬷嬷来也。〔嬷嬷云〕吹灭了灯。我听的多时了也。你待走那里去。〔裴舍同旦做跪科正旦云〕是做下来也。怎见父母。妳妳可怜见。你放我两个私走了罢。至死也不敢忘你。〔嬷嬷云〕兀的是不出嫁的闺女。教人营勾了身躯。可又随着他去。这汉子是谁家的。〔裴舍云〕小生是客寄书生。乞容宽恕。〔嬷嬷云〕俺这里不是嬴奸买俏去处。〔正旦唱〕
　　【红芍药】他承宣驰驿奉官差。来这里和买花栽。又不是瀛州方丈接蓬莱。远上天台。比画眉郎多气槩。骤青骢踏断章台。〔嬷嬷云〕都是这梅香小奴才勾引来的。〔正旦唱〕枉骂他偷寒送暖小奴才。要这般当面抢白。
　　〔嬷嬷云〕不是这奴胎是谁。〔正旦唱〕
　　【菩萨梁州】是这墙头掷果裙钗。马上摇鞭狂客。说与你个聪明的妳妳。送春情是这眼去眉来。〔嬷嬷云〕好。可羞也那不羞。眼去眉来。倒与真奸真盗一般。教官司问去。〔正旦唱〕则这女娘家直恁性儿乖。我待舍残生还却鸳鸯债。也谋成不谋败。是今日且停嗔过后改。怎做的奸盗拏获。
　　〔嬷嬷云〕你看上这穷酸饿醋甚么好。〔正旦唱〕
　　【牧羊关】龙虎也招了儒士。神仙也聘与秀才。何况咱是浊骨凡胎。一个刘向题倒西岳灵祠。一个张生煮滚东洋大海。却待要宴瑶池七夕会。便银汉水两分开。委实这乌鹊桥边女。舍不的斗牛星畔客。
　　〔嬷嬷云〕家丑事不可外扬。兀那汉子。我将你拖到官中。不道的饶了你哩。〔裴舍云〕嬷嬷。你要了我买花栽子的银子。教梅香唤将我来。咱就和你见官去来。〔正旦唱〕
　　【三煞】不肯教一床锦被权遮盖。可不道九里山前大会垓。绣房里血泊浸尸骸。解下这搂带裙刀。为你逼的我紧也便自伤残害。颠倒把你娘来赖。〔梅香云〕你要他这秀才的银子。教我去唤将他来。便见夫人也则实说。〔嬷嬷云〕夫人也不信。〔正旦唱〕你则是拾的孩儿落的摔。你待致命图财。
　　【二煞】我怎肯掩残粉泪横眉黛。倚定门儿手托腮。山长水远几时来。且休说度岁经年。只一夜冰消瓦解。恁时节知他是和尚在钵盂在。他凭着满腹文章七步才。管情取日转千阶。
　　〔嬷嬷云〕亲的则是亲。若夫人变了心。可不枉送我这老性命。我如今和你商量。随你拣一件做。第一件且教这秀才求官去。再来取你。不着。嫁了别人。第二件就今夜放你两个走了。等这秀才得了官。那时依旧来认亲。〔正旦云〕嬷嬷。只是走的好。〔唱〕
　　【黄锺尾】他折一枝丹桂羣儒骇。怎肯十谒朱门九不开。〔嬷嬷云〕若以后泄漏出些风声。枉坏了一世前程。拆散了一双佳配。常言道一岁使长百岁奴。我躭着利害放您。则要一路上小心在意者。〔正旦云〕母亲年高。怎生割舍。〔嬷嬷云〕夫人处有我在此。你自放心去罢。〔正旦同裴谢科〕〔正旦唱〕不是我敢为非敢作歹。他也有风情有手策。你也会圆成会分解。我也肯过从肯躭待。便锁在空房嫁在乡外。你道父母年高老迈。那里有女孩儿共爷娘相守到头白。女孩儿是你十五岁寄居的堂上客。〔同裴舍梅香下〕
　　〔嬷嬷云〕他每去也。若夫人问时。说个谎道。不知怎生走了。料夫人必然不敢声扬。等待他日后再来认亲。也未迟哩。〔下〕
　　〔音释〕
　　妗巨禁切　煞音晒　色筛上声　峤乔去声　蟾池髯切　蜍音除　霎音杀　簌音速　划胡乖切　杲音稿　侧斋上声　客音楷　宅池斋切　靥于协切　额崖去声　摘斋上声　殢音腻　解上声　白巴埋切　获胡乖切　搂娄上声　摔音洒　黛音代　策钗上声　过平声
　　第三折
　　〔裴尚书上云〕自从少俊去洛阳买花栽子回来。今经七年。老夫常是公差。多在外。少在里。且喜少俊颇有大志。每日只在后花园中看书。直等功名成就。方纔娶妻。今日是清明节令。老夫待亲自上坟去。奈畏风寒。教夫人和少俊替祭祖去咱。〔下〕〔裴舍引院公上云〕自离洛阳。同小姐到长安七年也。得了一双儿女。小厮儿叫做端端。女儿唤做重阳。端端六岁。重阳四岁。只在后花园中隐藏。不曾参见父母。皆是院公伏侍。连宅里人也不知道。今日清明节令。父亲畏风寒。我与母亲郊外坟茔中祭奠去。院公在意照顾。怕老相公撞见。〔院公云〕哥哥。一岁使长百岁奴。这宅中谁敢题起个李字。若有一些差失。如同那赵盾便有灾难。老汉就是灵辄扶轮。王伯当与李密迭尸。为人须为彻。休道老相公不来。便来呵老汉凭四方口。调三寸舌。也说将回去。我这是蒯文通李左车。哥哥。你放心。倚着我呵。万丈水不教泄漏了一点儿。〔裴舍云〕若无疎失。回家多多赏你。〔你〕〔正旦引端端重阳上云〕自从跟了舍人来此呵。早又七年光景。得了一双儿女。日月好疾也呵。〔唱〕
　　【双调新水令】数年一枕梦庄蝶。过了些不明白好天良夜。想父母关山途路远。鱼雁信音绝。为甚感叹咨嗟。甚日得离书舍。
　　【驻马听】凭男子豪杰。平步上万里龙庭双凤阙。妻儿真烈。合该得五花官诰七香车。也强如带满头花向午门左右把状元接。也强如挂拖地红两头来往交媒谢。今日个改换别。成就了一天锦绣佳风月。
　　〔云〕我掩上这门。看有甚人来此。〔院公持扫箒上云〕哥哥祭奠去了。嫂嫂根前回复去咱。〔见科云〕嫂嫂舍人祭奠去了。院公特地说与嫂嫂得知。〔正旦云〕院公可要在意者。则怕老相公撞将来。〔院公云〕老汉有句话敢说么。今日清明节。有甚节令酒果。把些与老汉吃饱了。只在门首坐着。看有甚的人来。〔旦与酒肉吃科院公云〕夜来两个小使长把墙头上花都折坏了。今日休教出来。只教书房中耍。则怕老相公撞见。〔正旦唱〕
　　【乔牌儿】当拦的便去拦。我把你个院公谢。想昨日被棘针都把衣袂扯。将孩儿指尖儿都挝破也。
　　〔端端云〕妳妳。我接爹爹去来。〔正旦云〕还未来哩。〔唱〕
　　【幺篇】便将球棒儿撇。不把胆瓶藉。你哥哥这其间未是他来时节。怎抵死的要去接。
　　〔院公云〕我门口去吃了一瓶酒。一分节食。觉一阵昏沉。倚着湖山睡些儿咱〔端端打科〕〔院公云〕諕杀人也小爷爷。你耍到房里耍去。〔又睡科重阳打科〕〔院公云〕小妳妳。女孩家这般劣。〔又睡科二人齐打介〕〔院公云〕我告你去也。快书房里去。〔裴尚书引张千上云〕夫人共少俊祭奠去了。老夫心中闷倦。后花园内走一遭去。看孩儿做下的功课咱。〔见院公云〕这老子睡着了。〔做打科院公做醒着扫箒打科云〕打你娘。那小厮。〔做见慌科尚书云〕这两个小的是谁家。〔端端云〕是裴家。〔尚书云〕是那个裴家。〔重阳云〕是裴尚书家。〔院公云〕谁道不是裴尚书家花园。小弟子还不去。〔重阳云〕告我爹爹妳妳说去。〔院公云〕你两个采了花木还道告你爹爹妳妳去。跳起恁公公来也打你娘。〔两人走科院公云〕你两个不投前面走。便往后头去。〔二人见旦科云〕我两人接爹爹去。见一老爹。问是谁家的。〔正旦云〕孩儿也。我教你休出去。兀的怎了。〔尚书做意科云〕这两个小的不是寻常之家。这老子其中有诈。我且到堂上看来。〔正旦唱〕
　　【豆叶儿】接不着你哥哥。正撞见你爷爷。魄散魂消。肠慌腹热。手脚麞狂去不迭。相公把拄杖掂详。院公把扫箒支吾。孩儿把衣袂掀者。
　　〔尚书云〕咱房里去来。〔到书房正旦掩门科〕〔尚书云〕更有谁家个妇人。〔院公云〕这妇人折了俺花。在这房内藏来。〔正旦唱〕
　　【挂玉钩】小业种把拢门掩上些。道不的跳天撅地十分劣。被老相公亲向园中撞见者。諕的我死临侵地难分说。〔尚书云〕拿的芙蓉亭上来。〔正旦唱〕氲氲的脸上羞。扑扑的心头怯。喘似雷轰。烈似风车。
　　〔院公云〕这妇人折了两朵儿花。怕相公见。躲在这里。合当饶过教家去。〔正旦云〕相公可怜见。妾身是少俊的妻室。〔尚书云〕谁是媒人。下了多少钱财。谁主婚来。〔旦做低头科〕〔尚书云〕这两个小的是谁家。〔院公云〕相公不合烦恼合欢喜。这的是不曾使一分财礼。得这等花枝般媳妇儿。一双好儿女。合做一个大筵席。老汉买羊去。大嫂请回书房里去者。〔尚书怒科云〕这妇人决是娼优酒肆之家〔正旦云〕妾是官宦人家。不是下贱之人。〔尚书云〕噤声。妇人家共人淫逩。私情来往。这非过逢赦不赦。送与官司问去。打下你下半截来。〔正旦唱〕
　　【沽美酒】本是好人家女艳冶。便待要兴词讼发文牒。送到官司遭痛决。人心非铁。逢赦不该赦。
　　【太平令】随汉走怎说三贞九烈。勘奸情八棒十挟。谁识他歌台舞榭。甚的是茶房酒舍。相公便把贱妾。栲折下截。并不是风尘烟月。
　　〔尚书云〕则打这老汉他知情。〔张千云〕这个老子。从来会勾大引小。〔院公云〕相公。七年前舍人哥哥买花栽子时。都是这厮搬大引小着舍人刁将来的。〔张千云〕老子攀下我来也。〔尚书云〕是了。敢这厮也知情。〔正旦唱〕
　　【川拨棹】赛灵辄。蒯文通李左车。都不似季布喉舌。王伯当尸迭。更做道向人处无过背说。是和非须辩别。
　　〔尚书云〕唤的夫人和少俊来者。〔夫人裴舍上见科〕〔尚书云〕你与孩儿通同作弊。乱我家法。〔夫人云〕老相公。我可怎生知道。〔尚书云〕这的是你后园中七年做下功课。我送到官司。依律施行者。〔裴舍云〕少俊是卿相之子。怎好为一妇人。受官司凌辱。情愿写与休书便了。告父亲宽恕。〔正旦唱〕
　　【七弟兄】是那些劣■〈忄敝〉。痛伤嗟也。时乖运蹇遭磨灭。冰清玉洁肯随邪。怎生的拆开我连理同心结。
　　〔尚书云〕我便似八烈周公。俺夫人似三移孟母。都因为你个淫妇。枉坏了我少俊前程。辱没了我裴家上祖。兀那妇人你听者。你既为官宦人家。如何与人私逩。昔日无盐采桑于村野。齐王车过。见了欲纳为后。同车。而无盐曰不可。禀知父母。方可成婚。不见父母。即是私奔。呸。你比无盐败坏风俗。做的个男游九郡。女嫁三夫〔正旦云〕我则是裴少俊一个。〔尚书怒云〕可不道女慕贞洁。男效才良。骋则为妻。奔则为妾。你还不归家去。〔正旦云〕这姻缘也是天赐的。〔尚书云〕夫人。将你头上玉簪来。你若天赐的姻缘。问天买卦。将玉簪向石上磨做了针儿一般细。不折了便是天赐姻缘。若折了便归家去也。〔正旦唱〕
　　【梅花酒】他毒肠狠切。丈夫又软揣些些。相公又恶噷噷乖劣。夫人又叫丫丫似蝎蜇。你不去望夫石上变化身。筑坟台上立个碑碣。待教我谩■〈忄敝〉■〈忄敝〉。愁万缕闷千叠。心似醉意如呆。眼似瞎手如瘸。轻拈掇慢拿捻。
　　【收江南】呀。■〈王吉〉叮珰掂做了两三截。有鸾胶难续玉簪折。则他这夫妻儿女两离别。总是我业彻。也强如参辰日月不交接。
　　〔尚书云〕可知道玉簪折了也。你还不肯归家去。再取一个银壶瓶来。将着游丝儿系住。到金井内汲水。不断了便是夫妻。瓶坠簪折。便归家去。〔正旦云〕可怎了也。〔唱〕
　　【雁儿落】似陷人坑千丈穴。胜滚浪千堆雪。恰纔石头上损玉簪。又教我水底捞明月。
　　【得胜令】冰弦断便情绝。银瓶坠永离别。把几口儿分两处。〔尚书云〕随你再嫁别人去。〔正旦唱〕谁更待双轮碾四辙。恋酒色淫邪。那犯七出的应■〈扌弃〉舍。享富贵豪奢。这守三从的谁似妾。
　　〔尚书云〕既然簪折瓶坠。是天着你夫妻分离。着这贼丑生与你一纸休书。便着你归家去。少俊。你只今日便与我收拾琴剑书箱。上朝求官应举去。将这一儿一女收留在我家。张千。便与我赶离了门者。〔下〕〔裴舍与旦休书科〕〔正旦云〕少俊。端端。重阳。则被你痛杀我也。〔唱〕
　　【沉醉东风】梦惊破情缘万结。路迢遥烟水千叠。常言道有亲娘有后爷。无亲娘无疼热。他要送我到官司逞尽豪杰。多谢你把一双幼女痴儿好觑者。我待信拖拖去也。
　　〔云〕端端重阳儿也。你晓事些儿个。我也不能勾见你了也。〔唱〕
　　【甜水令】端端共重阳。他须是你裴家枝叶。孩儿也啼哭的似痴呆。这须是我子母情肠厮牵厮惹。兀的不痛杀人也。
　　【折桂令】果然人生最苦是离别。方信道花发风筛。月满云遮。谁更敢倒凤颠鸾。撩蜂剔蝎。打草惊蛇。坏了咱墙头上传情■〈闲〉帖。折开咱柳阴中莺燕蜂蝶。儿也咨嗟。女又拦截。既瓶坠簪折。咱义断恩绝。
　　〔张千云〕娘子。你去了罢老。相公便着我回话哩。〔正旦云〕少俊。你也须送我归家去来〔唱〕
　　【鸳鸯煞】休把似残花败柳冤仇结。我与你生男长女填还彻。指望生则同衾。死则共穴。唱道题柱胸襟。当垆的志节。也是前世前缘。今生今业。少俊呵与你干驾了会香车。把这个没气性的文君送了也。〔下〕
　　〔裴舍云〕父亲。你好下的也。一时间将俺夫妻子父分离。怎生是好。张千。与我收拾琴剑书箱。我就上朝取应去。一面瞒着父亲。悄悄送小姐回到家中。料也不妨。〔诗云〕正是石上磨玉簪。欲成中央折。井底引银瓶。欲上丝绳绝。两者可奈何。似我今朝别。果若有天缘。终当做瓜葛。〔下〕
　　〔音释〕
　　绝藏靴切　杰其耶切　阙区也切　烈郎夜切　接音姐　别邦耶切　月鱼夜切　挝庄瓜切　撇偏也切　藉音谢　节音姐　迭音爹　掂店平声　劣闾夜切　说书惹切　怯丘也切　轰音烘　牒音爹　决居也切　铁汤也切　挟希耶切　妾音且　折绳遮切　截藏斜切　辄张蛇切　舌绳遮切　叠音爹　别邦也切　■〈忄敝〉邦也切　灭迷夜切　结饥也切　切音且　噷音去声　蜇音者　碣其耶切　呆音爷　瘸巨靴切　捻尼夜切　彻昌惹切　系音记　穴胡靴切　雪须也切　辙张蛇切　热仁蔗切　叶音夜　帖汤也切　业音夜
　　第四折
　　〔正旦引梅香上云〕自从裴少俊将我休弃了。回到洛阳。父母双亡。遗下几个使数和那宅舍庄田。依还的享用富贵不尽。则是撇下一双儿女。又未知少俊应举去。得官也不曾。好伤感人也。〔唱〕
　　【中吕粉蝶儿】帘卷虾须。冷清清绿窗朱户。闪杀我独自离居。落可便想金枷。思玉锁。风流的牢狱。〔内做鸟鸣科〕〔唱〕谁叫你飞出巴蜀。叫离人不如归去。
　　【醉春风】家万里梦蝴蝶。月三更闻杜宇。则兀那墙头马上引起欢娱。怎想有这场苦。苦。都则道百媚千娇。送的人四分五落。两头三绪。
　　〔裴舍上诗云〕亲捧丹书下九重。路人争识五花骢。想来全是文章力。未必家门积善功。小官裴少俊。自从上朝取应。一举状元及第。就除洛阳县尹之职。来到这洛阳城。我且换了衣服。跟寻我那李千金小姐去。问人来。则这里便是李总管家府门首。兀的不是梅香。小姐在家么。〔梅香见科云〕我则做不知。我这里有甚么小姐。这个汉子不达时务。你这里立地。我家去也。〔见旦科云〕你欢喜也。姐夫在门首。〔正旦云〕这妮子又胡说。果然是他。你看他穿着甚么衣服哩。〔梅香云〕他穿着秀才的衣服。小姐。真个我不说谎。〔正旦云〕可怎生穿着秀才衣服。〔唱〕
　　【满庭芳】长安应举。羞归故里。懒覩乡闾。他那里谈天口喷珠玉。一刬的者也之乎。他那三昧手能修手模。读五车书会写休书。教斋长休题柱。想他人有怨语。兀的不笑杀汉相如。
　　〔裴舍云〕梅香进去了就不出来。我自过去。〔做见旦科云〕小姐。间别无恙。今日还来寻你。依旧和你相好。重做夫妻。〔正旦云〕裴少俊。你是说甚么话。〔唱〕
　　【普天乐】你待结绸缪。我怕遭刑狱。我人心似铁。他官法如垆。你娘并无那子母情。你爷怎肯相怜顾。问的个下惠先生无言语。他道我更不贤达败坏风俗。怎做家无二长。男游九郡。女嫁三夫。
　　〔裴舍云〕小姐。我如今得了官也。我父亲致仕闲居。我特来认你。我就在此处为县尹。〔正旦唱〕
　　【迎仙客】你封为三品官。列着八椒图。你父亲告致仕却离了京兆府。吏部里注定迁移。户部里革罢了俸禄。枉教他遥授着尚书。则好教管着那普天下姻缘簿。
　　〔裴舍云〕我则今日就搬将行李来。〔正旦云〕我这里住不的。〔唱〕
　　【石榴花】常言道好客不如无。抢出去又何如。我心中意气怎消除。你是窨付负与何辜。既为官怎脸上无羞辱。〔裴舍云〕我与你是儿女夫妻。怎么不认我。〔正旦唱〕你道我不识亲疎。虽然是眼中没的珍珠处。也须知略辩个贤愚。
　　〔裴舍云〕这是我父亲之命。不干我事。〔正旦唱〕
　　【斗鹌鹑】一个是八烈周公。一个是三移孟母。我本是好人家孩儿。不是娼人家妇女。也是行下春风望夏雨。待要做眷属。枉坏了少俊前程。辱没了你裴家上祖。
　　〔裴舍云〕小姐。你是个读书聪明的人。岂不闻子甚宜其妻。父母不悦。出。子不宜其妻。父母曰是善事我。则行夫妇之礼焉。终身不衰。〔正旦云〕裴少俊。你是不知。听我说与你咱。〔唱〕
　　【上小楼】恁母亲从来狠毒。恁父亲偏生嫉妬。治国忠直。操守廉能。可怎生做事糊突。幸得个鸾凤交。琴瑟谐。夫妻和睦。不似你裴尚书替儿嫌妇。
　　〔尚书引夫人端端重阳上云〕老夫裴尚书。我问人来。这便是李总管家府里。听的少俊孩儿得了官授本处县尹。媳妇儿不肯认他。我引着两个孩儿。同老夫人。可早来到也。左右。报复去。道裴尚书在于门着。〔袛候报科〕〔裴舍云〕呀。父亲在门首。我接去。父亲。你孩儿得了官也。授本处县尹。媳妇不肯相认。道我当初休了他来。〔尚书云〕孩儿在那里。〔见旦科云〕儿也。谁知道你是李世杰的女儿。我当初也曾议亲来。谁知道你暗合姻缘。你可怎生不说。你是李世杰的女儿。我则道你是优人娼女。我如今和夫人两个孩儿牵羊担酒。一径的来替你陪话。可是我不是了。左右。将酒来。你满饮此一杯。〔正旦唱〕
　　【幺篇】他把酒盏儿擎。我便把认字儿许。〔夫人云〕你看我的面皮。我替你抬举的两个孩儿偌大也。你认了俺者。〔端端重阳云〕妳妳。你认了俺者。〔正旦唱〕赤紧的陶母熬煎。曾参错见。太公跋扈。一个儿。一个女。都一时啼哭。〔带云〕哎。儿。则被你想杀我也。〔唱〕须是俺断不了子母肠肚。
　　〔尚书云〕哎。你认了我罢。〔正旦云〕你休了我。我断然不认。〔尚书云〕你既不认。引着孩儿回去。〔端端重阳悲云〕妳妳。你好狠也。则被你痛杀我也。你若不认。要我两个性命怎的。我两个死了罢。〔正旦云〕我待不认来呵。不干你两个事。罢罢罢。我认了罢。公公婆婆。你受媳妇几拜。〔尚书云〕既是孩儿认了。将酒来我与你庆喜。你满饮一杯者。〔正旦拜受科〕〔唱〕
　　【十二月】这是你自来的媳妇。今日参拜公姑。索甚擎壶执盏。又怕是定计铺谋。猛见了玉簪银瓶。不由我不想起当初。
　　【尧民歌】呀。只怕簪折瓶坠写休书。〔尚书云〕孩儿。旧话休题。〔正旦唱〕他那里做小伏低劝芳醑。将一杯满饮醉模糊。〔裴舍云〕小姐。须索欢喜咱。〔正旦唱〕有甚心情笑欢娱。踌也波蹰。贼儿胆底虚。又怕似赶我归家去。
　　〔尚书云〕孩儿也。您当初等我来问亲可不好。你可瞒着我私奔来宅内。你又不说是李世杰女儿。〔正旦云〕父亲。自古及今。则您孩儿私奔哩。〔唱〕
　　【耍孩儿】告爹爹妳妳听分诉。不是我家丑事将今喻古。只一个卓王孙气量卷江湖。卓文君美貌无如。他一时窃听求凰曲。异日同乘驷马车。也是他前生福。怎将我墙头马上。偏输却沽酒当垆。
　　【煞尾】今日个五花诰准应言。七香车谈笑取。愿普天下姻眷皆完聚。荷着万万岁当今圣明主。
　　〔尚书云〕今日夫妻团圆。杀羊造酒。做庆喜的筵席。〔诗云〕从来女大不中留。马上墙头亦好逑。只要姻缘天配合。何必区区结彩楼。
　　〔音释〕
　　狱于句切　蜀绳朱切　玉于句切　俗词疽切　禄音路　窨音荫　辱如去声　属绳朱切　毒东卢切　突东卢切　睦音暮　跋音巴　哭音苦　谋音模　醑音胥　踌音紬　蹰音厨　福音府　逑音求
　　题目　李千金月下花前　
　　正名　裴少俊墙头马上
　　裴少俊墙头马上杂剧终

《元曲选》　唐明皇秋夜梧桐雨杂剧　（明）臧晋叔 编
　　唐明皇秋夜梧桐雨杂剧　　（元）白仁甫 撰
　　●唐明皇秋夜梧桐雨杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　安禄山反叛兵戈举陈玄礼拆散鸾凰侣　正名　杨贵妃晓日荔枝香唐明皇秋夜梧桐雨 
　　楔子
　　〔冲末扮张守珪引卒子上诗云〕坐拥貔貅镇朔方。每临塞下受降王。太平时世辕门静。自把雕弓数雁行。某姓张名守珪。见任幽州节度使。幼读儒书。兼通韬略。为藩镇之名臣。受心膂之重寄。且喜近年以来。边烽息警。军士休闲。昨日奚契丹部擅杀公主。某差捉生使安禄山率兵征讨。不见来回话。左右。辕门前觑者。等来时报复我知道。〔卒云〕理会的。〔净扮安禄山上云〕自家安禄山是也。积祖以来为营州杂胡。本姓康氏。母阿史德。为突厥觋者。祷于轧荦山战斗之神而生某。生时有光照穹庐。野兽皆鸣。遂名为轧荦山。后母改嫁安延偃。乃随安姓。改名安禄山。开元年间。延偃携某归国。遂蒙圣恩。分隶张守珪部下。为某通晓六蕃言语。膂力过人。现任捉生讨击使。昨因奚契丹反叛。差我征讨。自恃勇力深入。不料众寡不敌。遂致丧师。今日不免回见主帅。别作道理。早来到府门首也。左右。报复去。道有捉生使安禄山来见。〔卒报科〕〔张守珪云〕着他进来。〔安禄山做见科〕〔张守珪云〕安禄山。征讨胜败如何。〔安禄山云〕贼众我寡。军士畏怯。遂至败北。〔张守珪云〕损军失机。明例不宥。左右推出去。斩首报来。〔卒推出科〕〔安禄山大叫云〕主帅不欲灭奚契丹耶。奈何杀壮士。〔张守珪云〕放他回来。〔安禄山回科〕〔张守珪云〕某也惜你骁勇。但国有定法。某不敢卖法市恩。送你上京。取圣断如何。〔安禄山云〕谢主帅不杀之恩。〔押下〕〔张守珪云〕安禄山去了也。〔诗云〕须知生杀有旗牌。只为军中惜将才。不然斩一胡儿首。何用亲烦圣断来。〔下〕〔正末扮唐玄宗驾旦扮杨贵妃引高力士杨国忠宫娥上〕〔正末云〕寡人唐玄宗是也。自高祖神尧皇帝。起兵晋阳。全仗我太宗皇帝灭了六十四处烟尘。一十八家擅改年号。立起大唐天下。传高宗中宗。不幸有宫闱之变。寡人以临淄郡王领兵靖难。大哥哥宁王让位于寡人。即位以来。二十余年。喜的太平无事。赖有贤相姚元之宋璟韩休张九龄。同心致治。寡人得遂安逸。六宫嫔御虽多。自武惠妃死后。无当意者。去年八月中秋。梦游月宫。见嫦娥之貌。人间少有。昨寿邸杨妃。绝类嫦娥。已命为女道士。既而取入宫中。策为贵妃。居太真院。寡人自从太真入宫。朝歌暮宴。无有虚日。高力士。你快传旨排宴。梨园子弟奏乐。寡人消遣咱。〔高力士云〕理会的。〔外扮张九龄押安禄山上〕〔诗云〕调和鼎鼐理阴阳。位列鹓班坐省堂。四海承平无一事。朝朝曳履侍君王。老夫张九龄是也。南海人氏。早登甲第。荷圣恩直做到丞相之职。近日边帅张守珪解送失机蕃将一人。名安禄山。我见其身躯肥矮。语言利便。有许多异相。若留此人。必乱天下。我今见圣人。面奏此事。早来到宫门前也。〔入见科〕〔云〕臣张九龄见驾。〔正末云〕卿来有何事。〔张九龄云〕近日边臣张守珪解送失机蕃将安禄山。例该斩首。末敢擅便。押来请旨。〔正末云〕你引那蕃将来我看。〔张九龄引安禄山见科云〕这就是失机蕃将安禄山。〔正末云〕一员好将官也。你武艺如何。〔安禄山云〕臣左右开弓。一十八般武艺。无有不会。能通六蕃言语。〔正末云〕你这等肥胖。此胡腹中何所有。〔安禄山云〕惟有赤心耳。〔正末云〕丞相不可杀此人。留他做个白衣将领。〔张九龄云〕陛下。此人有异相。留他必有后患。〔正末云〕卿勿以王夷南识石勒。留着怕做甚么。兀那左右。放了他者。〔做放科〕〔安禄山起谢云〕谢主公不杀之恩。〔做跳舞科〕〔正末云〕这是甚么。〔安禄山云〕这是胡旋舞。〔旦云〕陛下。这人又矬矮。又会舞旋。留着解闷倒好。〔正末云〕贵妃。就与你做义子。你领去。〔旦云〕多谢圣恩。〔同安禄山下〕〔张九龄云〕国舅。此人有异相。他日必乱唐室衣冠。受祸不小。老夫老矣。国舅恐或见之。奈何。〔杨国忠云〕待下官明日再奏。务要屏除为妙。〔正末云〕不知后宫中为什么这般喧笑。左右。可去看来回话。〔宫娥云〕是贵妃娘娘与安禄山做洗儿会哩。〔正末云〕既做洗儿会。取金钱百文。赐他做贺礼。就与我宣禄山来。封他官职。〔宫娥拿金钱下〕〔安禄山上见驾科云〕谢陛下赏赐。宣臣那厢使用。〔正末云〕宣卿来不为别。卿既为贵妃之子。即是朕之子。白衣不好出入宫掖。就加你为平章政事者。〔安禄山云〕谢了圣恩。〔杨国忠云〕陛下。不可不可。安禄山乃失律边将。例当处斩。陛下免其死足矣。今给事宫庭。已为非宜。有何功勋。加为平章政事。况胡人狼子野心。不可留居左右。望陛下圣鉴。〔张九龄云〕杨国忠之言。陛下不可不听。〔正末云〕你可也说的是。安禄山。且加你为渔阳节度使。统领蕃汉兵马。镇守边庭。早立军功。不次升擢。〔安禄山云〕感谢圣恩。〔正末云〕卿休要怨寡人。这是国家典制。非轻可也呵。〔唱〕
　　【仙吕端正好】则为你不曾建甚奇功。便教你做元辅。满朝中都指斥銮舆。眼见的平章政事难停住。寡人待定夺些别官禄。
　　【幺篇】且着你做节度渔阳去。破强寇永镇幽都。休得待国家危急纔防护。常先事设权谋。收猛将。保皇图分铁券。赐丹书。怎肯便辜负了你这功劳簿。〔同下〕
　　〔安禄山云〕圣人回宫去了也。我出的宫门来。叵奈杨国忠这厮好生无礼。在圣人前奏准。着我做渔阳节度使。明升暗贬。别的都罢。只是我与贵妃有些私事。一旦远离。怎生放的下心。罢罢罢。我这一去。到的渔阳。练兵秣马。别作个道理。正是画虎不成君莫笑。安排牙爪好惊人。〔下〕
　　〔音释〕
　　貔音疲　貅音休　觋音檄　轧音鸭　荦音落　璟音景　嫔音贫　鼐音奈　矬坐平声　掖音亦　禄音路　谋音模　券音劝　辜音姑　叵音颇
　　第一折
　　〔旦扮贵妃引宫娥上云〕妾身杨氏。弘农人也。父亲杨玄琰。为蜀州司户。开元二十二年蒙恩选为寿王妃。开元二十八年八月十五日。乃主上圣节。妾身朝贺。圣上见妾貌类嫦娥。令高力士传旨度为女道士。住内太真宫。赐号太真。天宝四年。册封为贵妃。半后服用。宠幸殊甚。将我哥哥杨国忠加为丞相。姊妹三人。封做夫人。一门荣显极矣。近日边庭送一蕃将来。名安禄山。此人猾黠能奉承人意。又能胡旋舞。圣人赐与妾为义子。出入宫掖。不期我哥哥杨国忠看出破绽。奏准天子。封他为渔阳节度使。送上边庭。妾心怀想。不能再见。好是烦恼人也。今日是七月七夕。牛女相会。人间乞巧令节。已曾分付宫娥。排设乞巧筵在长生殿。妾身乞巧一番。宫娥。乞巧筵设定不曾。〔宫娥云〕已完备多时了。〔旦云〕咱乞巧则个。〔正末引宫娥挑灯拿砌末上云〕寡人今日朝回无事。一心只想着贵妃。已令在长生殿设宴。庆赏七夕。内使。引驾去来。〔唱〕
　　【仙吕八声甘州】朝纲倦整。寡人待痛饮昭阳。烂醉华清。却是吾当有幸。一个太真妃倾国倾城。珊瑚枕上两意足。翡翠帘前百媚生。夜同寝昼同行。恰似鸾凤和鸣。
　　〔带云〕寡人自从得了杨妃。真所谓朝朝寒食。夜夜元宵也。〔唱〕
　　【混江龙】晚来乘兴。一襟爽气酒初醒。松开了龙袍罗扣。偏斜了凤带红鞓。侍女齐扶碧玉辇。宫娥双挑绛纱灯。顺风听。一派箫韶令。〔内作吹打喧笑科〕〔正末云〕是那里这等喧笑。〔宫娥云〕是太真娘娘在长生殿乞巧排宴哩。〔正末云〕众宫娥不要走的响。待寡人自看去。〔唱〕多咱是胭娇簇拥。粉黛施呈。
　　【油葫芦】报接驾的宫娥且慢行。亲自听。上瑶阶那步近前楹。悄悄蹙蹙款把纱牕映。扑扑簌簌风飐珠帘影。我恰待行。打个呓挣。怪玉笼中鹦鹉知人性。不住的语偏明。
　　〔内作鹦鹉叫云〕万岁来了。接驾。〔旦惊云〕圣上来了。〔做接驾科〕〔正末唱〕
　　【天下乐】则见展翅忙呼万岁声。惊的那娉婷。将銮驾迎。一个晕庞儿画不就描不成。行的一步步娇。生的一件件撑。一声声似柳外莺。
　　〔云〕卿在此做甚么。〔旦云〕今逢七夕。妾身设瓜果之会。问天孙乞巧哩。〔正末看科云〕排设的是好也。〔唱〕
　　【醉中天】龙麝焚金鼎。花萼插银缾。小小金盆种五生。供养着鹊桥会丹青■〈巾〈穴上豋下〉〉。把一个米来大蜘蛛儿抱定。搀夺尽六宫宠幸。更待怎生般智巧心灵。
　　〔正末与旦砌末科云〕这金钗一对。钿盒一枚。赐与卿者。〔旦接科云〕谢了圣恩也。〔正末唱〕
　　【金盏儿】我着绛纱蒙。翠盘盛。两般礼物堪人敬。趁着这新秋节令赐卿卿。七宝金钗盟厚意。百花钿盒表深情。这金钗儿教你高耸耸头上顶。这钿盒儿把你另巍巍手中擎。
　　〔旦云〕陛下。这秋光可人。妾待与圣驾亭下闲步一番。〔正末做同行科〕〔唱〕
　　【忆王孙】瑶阶月色晃疎棂。银烛秋光冷画屏。消遣此时此夜景。和月步闲庭。苔浸的凌波罗袜冷。
　　〔云〕这秋景与四时不同。〔旦云〕怎见的与四时不同。〔正末云〕你听我说。〔唱〕
　　【胜葫芦】露下天高夜气清。风掠得羽衣轻。香惹丁东环佩声。碧天澄净。银河光莹。只疑是身在玉蓬瀛。
　　〔旦云〕今夕牛郎织女相会之期。一年只是得见一遭。怎生便又分离也。〔正末唱〕
　　【金盏儿】他此夕把云路凤车乘。银汉鹊桥平。不甫能今夜成欢庆。枕边忽听晓鸡鸣。却早离愁情脉脉。别泪雨泠泠。五更长叹息。则是一夜短恩情。
　　〔旦云〕他是天宫星宿。经年不见。不知也曾相忆否。〔正末云〕他可怎生不想来。〔唱〕
　　【醉扶归】暗想那织女分牛郎命。虽不老是长生。他阻隔银河信杳冥。经年度岁成孤另。你试向天宫打听。他决害了些相思病。
　　〔旦云〕妾身得侍陛下。宠幸极矣。但恐容貌日衰。不得似织女长久也。〔正末唱〕
　　【后庭花】偏不是上列着星宿名。下临着尘世生。把天上姻缘重。将人间恩爱轻。各辨着真诚。天心必应。量他每何足称。
　　〔旦云〕妾想牛郎织女。年年相见。天长地久。只是如此。世人怎得似他情长也。〔正末唱〕
　　【金盏儿】咱日日醉霞觥。夜夜宿银屏。他一年一日见把佳期等。若论着多多为胜咱也合赢。我为君王犹妄想。你做皇后尚嫌轻。可知道斗牛星畔客。回首问前程。
　　〔旦云〕妾蒙主上恩宠无比。但恐春老花残。主上恩移宠衰。使妾有龙阳泣鱼之悲。班姬题扇之怨。奈何。〔正末云〕妃子。你说那里话。〔旦云〕陛下请示私约。以坚终始。〔正末云〕咱和你去那处说话去。〔做行科〕〔唱〕
　　【醉中天】我把你半亸的肩儿凭。他把个百媚脸儿擎。正是金阙西厢叩玉扃。悄悄回廊静。靠着这招彩凤舞青鸾金井梧桐树影。虽无人窃听。也索悄声儿海誓山盟。
　　〔云〕妃子。朕与卿尽今生偕老。百年以后。世世永为夫妇。神明鉴护者。〔旦云〕谁是盟证。〔正末唱〕
　　【赚煞尾】长如一双钿盒盛。休似两般金钗另。愿世世姻缘注定。在天呵做鸳鸯常比并。在地呵做连理枝生。月澄澄。银汉无声。说尽千秋万古情。咱各办着志诚。你道谁为显证。有今夜度天河相见女牛星。〔同下〕
　　〔音释〕
　　琰炎上声　黠音匣　鞓音汀　辇连上声　挑上声　黛音代　飐占上声　呓音异　挣音争　晕音韵　■〈巾〈穴上豋下〉〉争去声　搀初衔切　盛平声　钿田去声　棂音凌　莹盈去声　觥古横切　亸音朵　扃居名切
　　第二折
　　〔安禄山引众将上云〕某安禄山是也。自到渔阳。操练蕃汉人马。精兵见有四十万。战将千员。如今明皇年已昏眊。杨国忠李林甫播弄朝政。我今只以讨贼为名。起兵到长安。抢了贵妃。夺了唐朝天下。纔是我平生愿足。左右。军马齐备了么。〔众将云〕都齐备了。〔安禄山云〕着军政司先发檄一道。说某奉密旨讨杨国忠等。随后令史思明领兵三万。先取潼关。直抵京师。成大事如反掌耳。〔众将云〕得令。〔安禄山云〕今日天晚。明日起兵。〔诗云〕统精兵直指潼关。料唐家无计遮拦。单要抢贵妃一个。非专为锦绣江山。〔同下〕〔正末引高力士郑观音抱琵琶宁王吹笛花奴打羯鼓黄翻绰执板捧旦上〕〔正末云〕今日新秋天气。寡人朝回无事。妃子学得霓裳羽衣舞。同往御园中沉香亭下。闲耍一番。早来到也。你看这秋来风物。好是动人也呵。〔唱〕
　　【中吕粉蝶儿】天淡云闲。列长空数行征雁。御园中夏景初残。柳添黄。荷减翠。秋莲脱瓣。坐近幽阑。喷清香玉簪花绽。
　　〔带云〕早到御园中也。虽是小宴。倒也整齐。〔唱〕
　　【叫声】共妃子喜开颜。等闲。等闲。御园中列肴馔。酒注嫩鹅黄。茶点鹧鸪斑。
　　【醉春风】酒光泛紫金锺。茶香浮碧玉盏。沉香亭畔晚凉多。把一搭儿亲自拣。拣。粉黛浓妆。管弦齐列。绮罗相间。
　　〔外扮使臣上诗云〕长安回望绣成堆。山顶千门次第开。一骑红尘妃子笑。无人知是荔枝来。小官四川道差来使臣。因贵妃娘娘好啖鲜荔枝。遵奉诏旨。特来进鲜。早到朝门外了。宫官。通报一声。说四川使臣来进荔枝。〔做报科〕〔正末云〕引他进来。〔使臣见驾科云〕四川道使臣进贡荔枝。〔正末看科云〕妃子。你好食此果。朕特令他及时进来。〔旦云〕是好荔枝也。〔正末唱〕
　　【迎仙客】香喷喷味正甘。娇滴滴色初绽。只疑是九重天谪来人世间。取时难。得后悭。可惜不近长安。因此上教驿使把红尘践。
　　〔旦云〕这荔枝颜色娇嫩。端的可爱也。〔正末唱〕
　　【红绣鞋】不则向金盘中好看。便宜将玉手擎餐。端的个绛纱笼罩水晶寒。为甚教寡人醒醉眼。妃子晕娇颜。物稀也人见罕。
　　〔高力士云〕请娘娘登盘。演一回霓裳之舞。〔正末云〕依卿奏者。〔正旦做舞〕〔众乐撺掇科〕〔正末唱〕
　　【快活三】嘱付你仙音院莫怠慢。道与你教坊司要迭办。把个太真妃扶在翠盘间。快结束宜妆扮。
　　【鲍老儿】双撮得泥金衫袖挽。把月殿里霓裳按。郑观音琵琶准备弹。早搭上鲛绡襻贤王玉笛。花奴羯鼓。韵美声繁。寿宁锦瑟。梅妃玉箫。嘹喨循环。
　　【古鲍老】屹刺刺撒开紫檀黄翻绰向前手拈板。低低的叫声玉环。太真妃笑时花近眼。红牙筯。趁五音。击着梧桐按。嫩枝柯犹未干。更带着瑶琴音泛。卿呵你则索出几点琼珠汗。
　　〔旦舞科〕〔正末唱〕
　　【红芍药】腰鼓声干。罗袜弓弯。玉佩丁东响珊珊。即渐里舞亸云鬟。施呈你蜂腰细。燕体翻。作两袖香风拂散。〔带云〕卿倦也。饮一杯酒者。〔唱〕寡人亲捧杯玉露甘寒。你可也莫得留残。??着个醉醺醺直吃到夜静更阑。
　　〔旦饮酒科〕〔凈扮李林甫上云〕小官李林甫是也。见为左丞相之职。今早飞报将来。说安禄山反叛。军马浩大。不敢抵敌。只得见驾。〔做见驾科〕〔正末云〕丞相有何事。这等慌促。〔李林甫云〕边关飞报安禄山造反。大势军马。杀将来了。陛下。承平日久。人不知兵。怎生是好。〔正末云〕你慌做甚么。〔唱〕
　　【剔银灯】止不过奏说边庭上造反。也合看空便觑迟疾紧慢。等不的俺筵上笙歌散。可不气丕丕冒突天颜。那些个齐管仲。郑子产。敢待做假忠孝龙逢比干。
　　〔李林甫云〕陛下。如今贼兵已破潼关。哥舒翰失守逃回。目下就到长安了。京城空虚。决不能守怎生是好。〔正末唱〕
　　【蔓菁菜】险些儿慌杀你个周公旦。〔李林甫云〕陛下。只为女宠盛。谗夫昌。惹起这刀兵来了。〔正末唱〕你道我因歌舞坏江山。你常好是占奸。早难道羽扇纶巾笑谈间。破强虏三十万。
　　〔云〕既贼兵压境。你众官计议。选将统兵出征便了。〔李林甫云〕如今京营兵不满万。将官衰老。如哥舒翰名将。尚且支持不住。那一个是去得的。〔正末唱〕
　　【满庭芳】你文武两班。空列些乌靴象■〈闲〉。金紫罗襕。内中没个英雄汉。扫荡尘寰。惯纵的个无徒禄山。没揣的撞过潼关。先败了哥舒翰。疑怪昨宵向晚。不见烽火报平安。
　　〔云〕卿等有何计策。可退贼兵。〔李林甫云〕安禄山部下蕃汉兵马四十余万。皆是一以当百。怎与他拒敌。莫若陛下幸蜀以避其锋。待天下兵至。再做计较。〔正末云〕依卿所奏。便传旨收拾六宫嫔御。诸王百官。明日早起。幸蜀去来。〔旦作悲科云〕妾身怎生是好也。〔正末唱〕
　　【普天乐】恨无穷。愁无限。争奈仓卒之际。避不得蓦岭登山。銮驾迁。成都盼。更那堪浐水西飞雁。一声声送上雕鞍。伤心故园。西风渭水。落日长安。
　　〔旦云〕陛下。怎受的途路之苦。〔正末云〕寡人也没奈何哩。〔唱〕
　　【啄木儿尾】端详了你上马娇。怎支吾蜀道难。替你愁那嵯峨峻岭连云栈。自来驱驰可惯。几程儿捱得过剑门关。〔同下〕
　　〔音释〕
　　眊毛去声　瓣音扮　啖音淡　罩嘲去声　襻音盼　羯音结　疾精妻切　十绳知切　卒粗上声　蓦音陌　浐音产　嵯音磋　峨音蛾　栈音绽
　　第三折
　　〔外扮陈玄礼上诗云〕世受君恩统禁军。天颜喜怒得先闻。太平武备皆无用。谁料狂胡起战尘。某右龙武将军陈玄礼是也。昨因逆胡安禄山倡乱。潼关失守。昨日宰臣会议。大驾暂幸蜀川。以避其锋。今早飞报。说贼兵离京城不远。圣主令某统领禁军护驾。军马点就多时。专候大驾起行。〔正末引旦及杨国忠高力士并太子扈驾郭子仪李光弼上〕〔正末云〕寡人眼不识人。致令狂胡作乱。事出急迫。只得西行避兵。好伤感人也呵。〔唱〕
　　【双调新水令】五方旗招飐日边霞。冷清清半张銮驾。鞭倦袅。登慵踏。回首京华。一步步放不下。
　　〔带云〕寡人身居九重。怎知闾阎贫苦也。〔唱〕
　　【驻马听】隐隐天涯。剩水残山五六搭。萧萧林下。坏垣破屋两三家。秦川远树雾昏花。灞桥衰柳风潇洒。煞不如碧牕纱。晨光闪烁鸳鸯瓦。
　　〔众扮父老上云〕圣上。乡里百姓叩头。〔正末云〕父老有何话说。〔众云〕宫阙陛下家居。陵寝陛下祖墓。今舍此欲何之。〔正末云〕寡人不得已。暂避兵耳。〔众云〕陛下既不肯留。臣等愿率子弟从殿下东破贼。取长安。若殿下与至尊皆入蜀。使中原百姓。谁为之主。〔正末云〕父老说的是左。右。宣我儿近前来者〔太子做见科〕〔正末云〕众父老说中原无主。留你东还。统兵杀贼。就令郭子仪李光弼为元帅。后军分拨三千人。跟你回去。你听我说。〔唱〕
　　【沉醉东风】父老每忠言听纳。教小储君专任征伐。你也合分取些社稷忧。怎肯教别人把江山霸。将这颗传国宝你行留下。〔太子云〕儿子只统兵杀贼岂敢便登天位。〔正末唱〕剿除了贼徒救了国家。更避甚称孤道寡。
　　〔太子云〕既为国家重事。儿子领诏旨率领郭子仪李光弼回去也。〔做辞驾科〕〔众军不行科〕〔正末唱〕
　　【庆东原】前军疾行动。因甚不进发。〔众军纳喊科〕一行人觑了皆惊怕。嗔忿忿停鞭立马。恶噷噷披袍贯甲。明颩颩掣剑离匣。齐臻臻雁行班排。密匝匝鱼鳞似亚。
　　〔陈玄礼云〕众军士说。国有奸邪。以致乘舆播迁。君侧之祸不除。不能敛戢众志。〔正末云〕这是怎么说。〔唱〕
　　【步步娇】寡人呵万里烟尘你也合嗟讶。就势儿把吾当諕。国家又不曾亏你半掐。因甚军心有争差。问卿咱。为甚不说半句儿知心话。
　　〔陈玄礼云〕杨国忠专权误国。今又与吐蕃使者交通。似有反情。请诛之以谢天下。〔正末唱〕
　　【沉醉东风】据着杨国忠合该万剐。斗的个禄山贼乱了中华。是非寡人股肱难弃舍更兼与妃子骨肉相牵挂。断遣尽枉展污了五条刑法。把他剥了官职贬做穷民也是阵杀。允不允陈玄礼将军鉴察。
　　〔众军怒喊科〕〔陈玄礼云〕陛下。军心已变。臣不能禁止。如之奈何。〔正末云〕随你罢。〔众杀杨国忠科〕〔正末唱〕
　　【雁儿落】数层鎗密匝匝。一声喊山摧塌。元来是陈将军号令明。把杨国忠施行罢。
　　〔众军仗剑拥上科〕〔正末唱〕
　　【拨不断】语喧哗。闹交杂。六军不进屯戈甲。把个马嵬坡簇合沙又待做甚么。諕的我战钦钦遍体寒毛乍。吃紧的军随印转。将令威严。兵权在手。主弱臣强。卿呵则你道波寡人是怕也那不怕。
　　〔云〕杨国忠已杀了。您众军不进。却为甚的。〔陈玄礼云〕国忠谋反。贵妃不宜供奉。愿陛下割恩正法。〔正末唱〕
　　【搅筝琶】高力士道与陈玄礼休没高下。岂可教妃子受刑罚。他见请受着皇后中宫。兼踏着寡人御榻。他又无罪过颇贤达。须不似周褒姒举火取笑。纣妲己敲胫觑人。早间把他个哥哥坏了。总便有万千不是。看寡人也合饶过他一地胡拿。
　　〔高力士云〕贵妃诚无罪。然将士已杀国忠。贵妃在陛下左右。岂敢自安。愿陛下审思之。将士安则陛下安矣。〔正末唱〕
　　【风入松】止不过凤箫羯鼓间琵琶。忽剌剌板撒红牙。假若更添个幺花十八。那些儿是败国亡家。可知道陈后主遭着杀伐。皆因唱后庭花。
　　〔旦云〕妾死不足惜。但主上之恩。不曾报得数年恩爱。教妾怎生割舍。〔正末云〕妃子不济事了。大军心变。寡人自不能保。〔唱〕
　　【胡十八】似恁地对咱。多应来变了卦。见俺留恋着他。龙泉三尺手中拿。便不将他刺杀。也将他吓杀。更问甚陛下。大古是知重俺帝王家。
　　〔陈玄礼云〕愿陛下早割恩正法。〔旦云〕陛下。怎生救妾身一救。〔正末云〕寡人怎生是好。〔唱〕
　　【落梅风】眼儿前不甫能栽起合欢树。恨不得手掌里奇惊着解语花。尽今生翠鸾同跨。怎生般爱他看待他。忍下的教横拖在马嵬坡下。
　　〔陈玄礼云〕禄山反逆。皆因杨氏兄妹。若不正法。以谢天下。祸变何时得消。望陛下乞与杨氏。使六军马踏其尸。方得凭信。〔正末云〕他如何受的。高力士引妃子去佛堂中。令其自尽。然后教军士验看。〔高力士云〕有白练在此。〔正末唱〕
　　【殿前欢】他是朵娇滴滴海棠花。怎做得闹荒荒亡国祸根芽。再不将曲弯弯远山眉儿画。乱松松云鬓堆鸦。怎下的碜磕磕马蹄儿脸上踏。则将细袅袅咽喉掐。早把条长搀搀素白练安排下。他那里一身受死。我痛煞煞独力难加。
　　〔高力士云〕娘娘去罢。误了军行。〔旦回望科云〕陛下。好下的也。〔正末云〕卿休怨寡人。〔唱〕
　　【沽美酒】没乱杀怎救拔。没奈何怎留他。把死限俄延了多半霎。生各支勒杀。陈玄礼闹交加。
　　〔高力士引旦下〕〔正末唱〕
　　【太平令】怎的教酩子里题名单骂。脑背后着武士金瓜。教几个卤莽的宫娥监押。休将那软款的娘娘惊諕。你呀。见他问咱。可怜见唐朝天下。
　　〔高力士持旦衣上云〕娘娘已赐死了。六军进来看视。〔陈玄礼率众马践科〕〔正末做哭科云〕妃子。闪杀寡人也呵。〔唱〕
　　【三煞】不想你马嵬坡下今朝化。没指望长生殿里当时话。
　　【太清歌】恨无情卷地狂风刮。可怎生偏吹落我御苑名花。想他魂断天涯。作几缕儿彩霞。天那。一个汉明妃远把单于嫁。止不过泣西风泪湿胡笳。几曾见六军厮践踏。将一个尸首卧黄沙。
　　〔正末做拿汗巾哭科云〕妃子不知那里去了。止留下这个汗巾儿。好伤感人也。〔唱〕
　　【二煞】谁收了锦缠联窄面吴绫袜。空感叹这泪斑斓拥项鲛绡帕。
　　【川拨棹】痛怜他不能勾水银灌玉匣。又没甚彩■〈女监〉宫娃。拽布拖麻。奠酒浇茶。只索浅土儿权时葬下。又不及选山陵将墓打。
　　【鸳鸯煞】黄埃散漫悲风飒。碧云黯淡斜阳下。一程程水绿山青。一步步剑岭巴峡。唱道感叹情多。恓惶泪洒。早得升遐。休休却是今生罢。这个不得已的官家。哭上逍遥玉骢马。〔同下〕
　　〔音释〕
　　慵音虫　踏当加切　搭音打　垣音丸　洒商鲊切　烁烧上声　纳囊亚切　伐扶加切　发方雅切　噷音去声　颩音磋　掣音彻　匣奚佳切　唬音夏　掐强雅切　法方雅切　杀双鲊切　察抽鲊切　匝咱上声　塌汤打切　杂音咱　甲江雅切　罚扶加切　榻汤打切　达当加切　八巴上声　碜参上声　拔邦佳切　霎双鲊切　酩音茗　押羊架切　刮音寡　袜忘骂切　■〈女监〉音滥　娃音蛙　飒杀贾切　黯衣减切　峡奚佳切
　　第四折
　　〔高力士上云〕自家高力士是也。自幼供奉内宫。蒙主上抬举。加为六宫提督太监。往年主上悦杨氏容貌。命某取入宫中。宠爱无比。封为贵妃。赐号太真。后来逆胡称兵。伪诛杨国忠为名。逼的主上幸蜀。行至中途。六军不进。右龙武将军陈玄礼奏过杀了国忠。祸连贵妃。主上无可奈何。只得从之。缢死马嵬驿中。今日贼平无事。主上还国。太子做了皇帝。主上养老。退居西宫。昼夜只是想贵妃娘娘。今日教某挂起真容。朝夕哭奠。不免收拾停当。在此伺候咱。〔正末上云〕寡人自幸蜀还京。太子破了逆贼。即了帝位。寡人退居西宫养老。每日只是思量妃子。教画工画了一轴真容供养着。每日相对。越增烦恼也呵。〔做哭科〕〔唱〕
　　【正宫端正好】自从幸西川还京兆。甚的是月夜花朝。这半年来白发添多少。怎打迭愁容貌。
　　【幺篇】瘦岩岩不避羣臣笑。玉叉儿将画轴高挑。荔枝花果香檀卓。目觑了伤怀抱。
　　〔做看真容科〕〔唱〕
　　【滚绣球】险些把我气冲倒。身谩靠。把太真妃放声高叫叫不应雨泪嚎咷。这待诏。手段高。画的来没半星儿差错。虽然是快染能描。画不出沉香亭畔迥鸾舞。花蕚楼前上马娇。一段儿妖娆。
　　【倘秀才】妃子呵常记得千秋节华清宫宴乐。七夕会长生殿乞巧。誓愿学连理枝比翼鸟。谁想你乘彩凤。返丹霄命夭。
　　〔带云〕寡人越看越添伤感。怎生是好。〔唱〕
　　【呆骨朵】寡人有心待盖一座杨妃庙。争奈无权柄谢位辞朝。则俺这孤辰限难熬。更打着离恨天最高。在生时同衾枕。不能勾死后也同棺椁。谁承望马嵬坡尘土中。可惜把一朵海棠花零落了。
　　〔带云〕一会儿身子困乏。且下这亭子。去闲行一会咱。〔唱〕
　　【白鹤子】那身离殿宇。信步下亭皋。见杨柳袅翠蓝丝。芙容拆姻脂蕚。
　　【幺】见芙蓉怀媚脸。遇杨柳忆纤腰。依旧的两般儿点缀上阳宫。他管一灵儿潇洒长安道。
　　【幺】常记得碧梧桐阴下立。红牙筯手中敲。他笑整缕金衣。舞按霓裳乐。
　　【幺】到如今翠盘中荒草满。芳树下暗香消。空对井梧阴。不见倾城貌。
　　〔做叹科云〕寡人也怕闲行。不如回去来。〔唱〕
　　【倘秀才】本待闲散心追欢取乐。倒惹的感旧恨天荒地老。怏怏归来凤帏悄。甚法儿。捱今宵燠恼。
　　〔带云〕回到这寝殿中。一弄儿助人愁也。〔唱〕
　　【芙蓉花】淡氤氲串烟袅。昏惨刺银灯照。玉漏迢迢。纔是初更报。暗觑清霄。盼梦里他来到。却不道口是心苗。不住的频频叫。
　　〔带云〕不觉一阵昏迷上来。寡人试睡些儿。〔唱〕
　　【伴读书】一会家心焦懆。四壁厢秋虫闹。忽见掀帘西风恶。遥观满地阴云罩。俺这里披衣闷把帏屏靠。业眼难交。
　　【笑和尚】原来是滴溜溜遶闲阶败叶飘。疎剌剌刷落叶被西风扫。忽鲁鲁风闪得银灯爆。厮琅琅鸣殿铎。扑簌簌动朱箔。吉丁当玉马儿向檐间闹。
　　〔做睡科唱〕
　　【倘秀才】闷打颏和衣卧倒。软兀剌方纔睡着。〔旦上云〕妾身贵妃是也。今日殿中设宴。宫娥。请主上赴席咱。〔正末唱〕忽见青衣走来报道太真妃将寡人邀宴乐。
　　〔正末见旦科云〕妃子。你在那里来。〔旦云〕今日长生殿排宴。请主上赴席。〔正末云〕分付梨园子弟齐备着。〔旦下〕〔正末做惊醒科云〕呀。元来是一梦。分明梦见妃子。却又不见了。〔唱〕
　　【双鸳鸯】斜亸翠鸾翘。浑一似出浴的旧风标。映着云屏一半儿娇。好梦将成还惊觉。半襟情泪湿鲛绡。
　　【蛮姑儿】懊恼。窨约。惊我来的又不是楼头过雁。砌下寒蛩。檐前玉马。架上金鸡。是兀那窗儿外梧桐上雨潇潇。一声声洒残叶。一点点滴寒梢。会把愁人定虐。
　　【滚绣球】这雨呵又不是救旱苗。润枯草。洒开花蕚。谁望道秋雨如膏。向青翠条。碧玉梢。碎声儿■〈必刂〉剥。增百十倍歇和芭蕉。子管里珠连玉散飘千颗。平白地瀽瓮番盆下一宵。惹的人心焦。
　　【叨叨令】一会价紧呵似玉盘中万颗珍珠落。一会价响呵似玳筵前几簇笙歌闹。一会价清呵似翠岩头一派寒泉瀑。一会价猛呵似绣旗下数面征鼙操。兀的不恼杀人也么哥。兀的不恼杀人也么哥。则被他诸般儿雨声相聒噪。
　　【倘秀才】这雨一阵阵打梧桐叶凋。一点点滴人心碎了。枉着金井银床紧围绕。只好把泼枝叶。做柴烧锯倒。
　　〔带云〕当初妃子舞翠盘时。在此树下。寡人与妃子盟誓时。亦对此树。今日梦境相寻。又被他惊觉了。〔唱〕
　　【滚绣球】长生殿那一宵。转回廊说誓约。不合对梧桐并肩斜靠。尽言词絮絮叨叨。沉香亭那一朝。按霓裳舞六幺。红牙筯击成腔调。乱宫商闹闹炒炒。是兀那当时欢会栽排下今日凄凉厮辏着暗地量度。
　　〔高力士云〕主上。这诸样草木。皆有雨声。岂独梧桐。〔正末云〕你那里知道。我说与你听者。〔唱〕
　　【三煞】润蒙蒙杨柳雨凄凄院宇侵帘幕。细丝丝梅子雨妆点江干满楼阁。杏花雨红湿阑干。梨花雨玉容寂寞。荷花雨翠盖翩翻。豆花雨绿叶潇条。都不似你惊魂破梦。助恨添愁。彻夜连宵。莫不是水仙弄娇。蘸杨柳洒风飘。
　　【二煞】■〈口床〉■〈口床〉似喷泉瑞兽临双沼。刷刷似食叶春蚕散满箔。乱洒琼阶。水传宫漏。飞上雕檐。酒滴新槽。直下的更残漏断。枕冷衾寒。烛灭香消。可知道夏天不觉。把高凤麦来漂。
　　【黄锺煞】顺西风低把纱窗哨。送寒气频将绣户敲。莫不是天故将人愁闷搅。度铃声响栈道。似花奴羯鼓调。如伯牙水仙操。洗黄花润篱落。渍苍苔倒墙角。渲湖山漱石窍。浸枯荷溢池沼。沾残蝶粉渐消。洒流萤焰不着。绿窗前促织叫。声相近雁影高。催邻砧处处捣。助新凉分外早。斟量来这一宵。雨和人紧厮熬。伴铜壶点点敲。雨更多泪不少。雨湿寒梢。泪染龙袍。不肯相饶。共隔着一树梧桐直滴到晓。
　　〔音释〕
　　嚎音豪　咷音逃　错音草　乐音涝　椁姑卯切　那音挪　蕚音傲　乐姚去声　氤音因　氲于君切　懆音灶　掀音轩　恶音袄　爆音报　铎多劳切　箔巴毛切　着池烧切　翘音乔　觉音皎　窨音荫　约音杳　蛩音穷　虐音要　■〈必刂〉音彼　剥音饱　瀽音蹇　落音涝　瀑音抱　叨音刀　炒平声　辏仓救切　度多劳切　幕音冒　阁高上声　寞音冒　蘸知滥切　■〈口床〉音床　漂音飘　哨双罩切　渍音恣　角音皎　渲疎选切　潄音嗽　窍巧去声
　　题目　安禄山反叛兵戈举陈玄礼拆散鸾凰侣　
　　正名　杨贵妃晓日荔枝香唐明皇秋夜梧桐雨
　　唐明皇秋夜梧桐雨杂剧终

《元曲选》　陶学士醉写风光好杂剧　（明）臧晋叔 编
　　陶学士醉写风光好杂剧　　（元）戴善夫 撰
　　●陶学士醉写风光好杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　宋齐丘明识新词藻韩熙载暗遣闲花草　正名　秦弱兰羞寄断肠诗陶学士醉写风光好 
　　第一折
　　〔冲末扮宋齐丘引祗从上〕〔诗云〕独持忠赤佐君王。保障金陵地一方。江南自古称佳丽。何必区区说大唐。小官姓宋。名齐丘。金陵人氏。见在南唐主人驾下。为丞相之职。俺这后主。天生聪睿。诗词歌赋。品竹调丝。风流藴藉。实乃右文之主。见今中原周世宗升遐。赵点检即位。国号大宋。改元干德。亲驱戎马。所向无前。如南闽北虏。河东西蜀。望风皆降。惟我江左。不曾加兵。我国亦尝用心防备。近日前路文书行来。宋家遣翰林院学士陶谷。来我国中。索要图籍文书。我想陶谷是个掉弄喉舌之人。况四海未宁。要图籍何用。此人必来以游说为功。我将他机关探破。奏知吾主。则说吾主有疾。不能接见。将陶谷留在馆驿中羁绊住。着每日供给小官。三五日相访一遭。自七月初间至此。今八月将尽。秋露乍零。旅馆萧索。我着金陵太守韩熙载。看他一言一动。略有纤毫破绽。便报与我知道。自有制他的法度。〔诗云〕非是我好用阴谋。则堤防谗舌如钩。待窥破一些动静。管教他有国难投。〔下〕〔外扮韩熙载引乐探上〕〔诗云〕远离乡土渡横江。入仕南唐佐李王。从来儿女多情处。不是风云气不长。小官姓韩名熙载。官拜升州太守。佐于南唐李主驾下。今奉宋齐丘丞相钧旨。每日供给大宋学士陶谷。今日安排筵席管待。将歌者秦弱兰。乃金陵名妓。席间令其唱曲。看陶学士所守之志何如。乐探。你与我唤将上厅行首秦弱兰来者。〔乐探云〕理会的。〔做唤科〕秦弱兰安在。太守老爷呼唤哩。〔正旦扮秦弱兰上云〕妾身秦弱兰是也。门首有人相唤。我试看咱。〔做见科云〕哥哥。唤我怎的。〔乐探云〕太守老爷唤官身哩。〔正旦云〕我想俺这门户人家。则管里迎宾接客。几时是了也呵。〔唱〕
　　【仙吕点绛唇】凭着我雾鬓云鬟。黛眉星眼。寻衣饭。则向这酒社诗坛。多少家乔公案。
　　【混江龙】悲欢聚散。二三年经到有百千番。恰东楼饮宴。早西出阳关。兀的般弄月嘲风留客所。便是俺追欢买笑望夫山。这些时迎新送旧。执盏擎盘。怎倒颤钦钦惹的我心儿惮。怕只怕是那罗纰锦旧。莺老花残。
　　〔乐探云〕大姐。似你这等上官见喜。非同容易也。〔正旦云〕哥哥。我自幼到今。无个欢喜的前程。造次的可也不敢上门来。〔唱〕
　　【油葫芦】也曾把有魂灵的郎君常放翻。但来的和土铲。可正是烟波名利大家难。〔云〕上俺门来。有个比喻。〔唱〕恰便似犬逢饿虎截头涧。更■〈山上佥下〉似军骑羸马连云栈。饶你便会使悭。彻骨奸。则俺这女娘每寄信的鸳鸯简。便是招子弟的引魂旛。
　　【天下乐】常教他一缕儿顽涎湿不干。丁单。将科派摊。刚刚的对付难上难。脖项上搭上套头。皮面上带上揜眼。怎发付这一千斤铁磨杆。
　　〔乐探做到科〕〔报科〕禀老爷。叫将秦弱兰来了。〔韩熙载云〕着他过来。〔正旦见科〕〔韩熙载云〕秦弱兰。教你来伏事陶学士。你可乖觉着。〔正旦云〕老爷放心。此事容易。〔韩熙载云〕你且躲在一壁。我教你来便来。〔正旦云〕理会的。〔韩熙载云〕左右的。把果桌安排停当。我请陶学士去来。〔下〕〔正末扮陶谷引驿吏上〕〔诗云〕少年文史足三冬。下笔成章气似虹。时人不识君王宠。禅草何因出袖中。小官姓陶名谷。字秀实。襄阳人也。乃晋处士陶潜之后。以进士及第。于周太祖时。曾事钱王俶。颇蒙信任。后因遣入大宋。以观动静。又作宋臣。官授翰林学士。已经三载。不得与俶相会。如今太祖早朝。议下江南之策。小官言曰。虽尧舜禹汤。兴兵未免有所损益。莫若小臣掉三寸之舌。说李主归降。岂不易哉。太祖依臣所奏先将文书行至升州。随令小官直至南唐。索取图籍文书为由。若见李主。必中说词。自七月初至此。今八月将尽。李主抱疾不朝。无由可见。惟宋齐丘丞相。常来驿亭讨论文字。此外升州太守韩熙载。专管供给。甚是尽礼。但我羁留在此。渐入秋深。风光月色。琴韵砧声。不觉感怀。且向亭中闲步一回。〔做看科云〕这一片素光粉壁。未尝绘画。驿吏取笔砚来。我待学春秋隐语。因而感怀。成十二字。书于此处。料无有解者。〔做写科〕〔念云〕川中狗。百姓眼。虎扑儿。公厨饭。〔韩熙载上云〕左右报复去。说韩太守在此。〔陶谷云〕道有请。〔见科〕〔陶谷云〕太守为何至此。〔韩熙载云〕小官领宋丞相钧旨。聊具蔬酌奉献。左右抬过果桌来。〔做设席科〕〔韩熙载云〕将酒来。学士满饮此杯。〔陶谷饮科云〕太守饮一杯。〔韩熙载云〕小官更衣咱。〔出科云〕张千。唤秦弱兰来。〔张千唤科〕〔正旦上云〕妾身来了。〔韩熙载云〕弱兰。今日就筵宴之中。要你加精神者。陶学士生性威严。人莫敢犯。你小心过去。〔正旦云〕老爷放心者。〔唱〕
　　【后庭花】那学士若见了南唐秦弱兰。更不说西京白牡丹。则消得我席上歌金缕。管取他尊前倒玉山。〔韩熙载云〕劝的他尽醉。要他十分欢喜。〔正旦唱〕要欢喜不为难。则着这星眸略瞬盼。教他和骨头都软瘫。
　　〔韩熙载云〕学士。筵前无乐。不成欢乐。张千。叫个歌者来。唱一曲伏侍学士。〔正旦同众妓上叩见科〕〔陶谷云〕大丈夫饮酒。焉用妇人为。吾不与妇人同食。教他靠后。休要恼怒小官。〔韩熙载云〕秦弱兰与学士把一杯。〔正旦云〕这学士好冷脸子也。〔韩熙载云〕着动乐者。〔陶谷云〕住了乐声。小官一生不喜音乐。但听音乐头晕脑闷。〔正旦唱〕
　　【金盏儿】我这里觑容颜。待追攀。嗨畅好是冷丁丁沉默默无情汉。则见那冬凌霜雪都堆在两眉间。恰便似额颅上挂着紫塞。鼻凹里倘着蓝关。可知道秀才双脸冷。宰相五更寒。
　　〔韩熙载云〕这妇人弹的好。吹的好。教他吹弹歌舞。奉学士酒者。〔陶谷云〕老子云。五音令人耳聋。五色令人目盲。听了他呵。正勾当都做不的了。〔韩熙载云〕弱兰唱者。〔正旦唱科〕〔陶谷喝云〕我一生不听音乐。但听了音乐。昏睡三日。靠后。〔正旦唱〕
　　【醉中天】他教莫把瑶筝按。只许凤箫闲。他道是何用霓裳翠袖弯。更休撒红牙板。不教放筵前过盏。几时得酒阑人散。直恁般见不得歌舞吹弹。
　　〔韩熙载云〕俗语云。座上若有一点红。斗筲之器盛千锺。座上若无油木梳。烹龙炮凤总成虚。弱兰与学士递一杯。〔正旦把盏科〕〔陶谷怒云〕泼贱人靠后。小官一生不吃妇人手内饮食。〔韩熙载云〕学士饮一杯。怕做甚么。岂不闻将酒劝人。终无恶意。何怒之有。学士也与他接谈。略抬眼重他一看波。直恁般的。弱兰递酒。〔正旦递酒科〕〔陶谷云〕靠后。小官乃孔门弟子。放郑声。远佞人。郑声淫。佞人殆。小官平生目不视邪色。耳不听淫声。太守何故三回五次。侮弄下官。是何道理。〔正旦唱〕
　　【金盏儿】他不把话头攀。諕的我毛骨寒。战兢兢把不住台和盏。我这里承欢奉喜两三番。太守见我退后来早台意怒。学士见我向前去早恶心烦。好教我左右没是处。来往做人难。
　　〔韩熙载云〕此女子不肯用心。伏侍学士。〔正旦云〕教妾身怎生是好。天使。只愿你宽恕咱。〔陶谷云〕此妇人无知。靠后。〔正旦唱〕
　　【后庭花】学士你只身在旅邸间。着个甚罗帏锦账单。学士你德行如颜子。也索要风流仿谢安。我劝你且开颜。须不比寻常风范。你敢越聪明越挂眼。
　　〔陶谷云〕兀那妇人靠后。我头顶儒冠。身穿儒服。乃正人君子。不得无礼。〔正旦退科〕〔韩熙载云〕歌者。可再劝酒。〔陶谷云〕太守。小官酒醉失礼。李太白有诗云。我醉欲眠君且去。明朝有意抱琴来。我待睡些儿咱。〔做醉睡科〕〔韩熙载云〕学士醉了也。您歌者且回去。〔正旦云〕理会的。〔唱〕
　　【赚煞】几时捱得酒筵阑。官员散。恨不得目下天昏日晚。諕的那舞女歌儿似受战汗。难施逞乐艺熟闲。〔韩熙载云〕弱兰。则要你小心在意者。〔正旦唱〕这其间。春意相关。放着满眼芳菲纵心儿拣。争奈这寻芳人意懒。嬉游的心慢。哎不是个惜花人休想肯凭栏。〔众随下〕
　　〔韩熙载云〕学士睡了也。驿吏看着。醒来时伏侍的卧房中去。〔做看壁上字科问驿吏云〕这一堵素光白壁。谁写字在上头。涴了这壁子。〔驿吏云〕是陶学士写下的。〔韩熙载云〕既是陶学士写的。将纸笔来我抄了去。〔抄科云〕将马来。我回丞相话去也。〔下〕〔陶醒科云〕太守去了。〔驿吏云〕去了。〔陶谷云〕既然太守去了。收拾铺盖。我回后堂中歇息去。〔同下〕
　　〔音释〕
　　闽音民　说音税　颤音战　纰音批　铲音产　■〈山上佥下〉与险同　栈音绽　悭溪闲切　脖音勃　杆音赶　俶音叔　解音械　瞬音舜　晕音运　塞音赛　凹汪卦切　盛平声　熟裳由切　涴音卧
　　第二折
　　〔宋齐丘引张千上云〕事不关心。关心者乱。今日着韩太守驿亭中管待陶学士去。如何不见来回话。〔韩熙载上云〕小官韩熙载。奉宋丞相钧旨。着我管待陶学士。看他动静。不想他写下十二个字在墙壁上。被我抄将来。学士。怎生瞒的过我。此乃独眠孤馆四字。此人客况动矣。陶谷也。你也说不的李主。我直教你还不得家乡。我将此十二字见丞相去。左右报复去。道韩熙载来见。〔报科〕〔宋齐丘云〕着他过来。〔见科〕〔宋齐丘云〕昨日席间动静如何。〔韩熙载云〕昨日陶学士座中古懒。将秦弱兰正眼不看。被此女子将学士灌醉了。学士睡了。小官出门。见壁上十二字。乃是他写下的。小官抄将来与丞相看。〔宋齐丘云〕熙载。你比外郡太守不同。况且斯文。此非公衙。私宅之内。将座儿来。太守请坐。〔韩熙载云〕小官不敢。〔宋齐丘云〕何妨。〔韩坐宋看字科云〕太守。你解此意么。乃春秋战国之时。多有作者。号曰隐语。说他正大。则看这十二个字上。便见他平日所守。川中狗者。蜀犬也。蜀字着个犬字。是个独字。百姓眼者。民目也。民字着个目字。是个眠字。虎扑儿者。爪子也。爪字着个子字。是个孤字。公厨饭者。官食也。官字着个食字。是个馆字。团句道独眠孤馆。此人客况动矣。陶谷。你如何瞒的过我。你来要说李主下江南。我直教他还不得乡土。太守你近前来。〔做耳语科云〕待十数日后。依吾计行。此人必中吾计矣。陶学士。陶学士。〔诗云〕由你千般计较。枉自惹人谈笑。休夸伶俐精详。必定中吾圈套。〔同下〕〔正旦改扮素衣引梅香上云〕妾身秦弱兰。为陶学士古■〈忄敝〉。太守着我今夜狐媚了他呵。便得赏赐。狐媚不的呵。便加罪责。今日天晚。则除是这般。梅香。那香桌完备了么。〔梅香云〕若论姐姐这等乖觉。料他到的那里。〔正旦唱〕
　　【南吕一枝花】我也曾将宣使迎。不似这天臣强。果然道易求无价宝。难得有情郎。他多管是铁石心肠。直恁的难亲傍。一鼻凹衠是雪霜。无情的付粉何郎。冷脸的画眉张敞。
　　【梁州第七】他则是惯受用玉堂金马。不思量月户云窗。则他那古■〈忄敝〉心甚的唤做鸣珂巷。空那般衣冠济济。状貌堂堂。却为甚偏嫌俺妓女。怕见婆娘。莫不他净了身不辨阴阳。人道这秀才每都不荒唐。偏怎那洞庭湖柳毅传书。谢家庄崔护觅浆。贾充宅韩寿偷香。想我那往常。伎俩。播弄的子弟如翻掌。这个铁卧单我怎窝藏。我自寻思出这个风流俏智量。须要今夜成双。
　　〔云〕梅香。将香烛来。我烧夜香。〔梅掇桌科〕〔陶谷便衣上云〕小官自从到此。两月有余。不得见唐主。淹留驿亭之中。今夜风清月朗。闲庭寂静。客况萧然。蛩声聒耳。桂子飘香。推开这角门。去这花园内。乘月色观桂花释闷咱。〔正旦望见陶科云〕梅香。兀那月下闲行的正是那倈。〔梅香云〕姐姐。可知是哩。〔正旦唱〕
　　【贺新郎】他去那无人处独步也气昂昂。这公则会阔论高谈。那里知浅斟低唱。我这里潜身躯迸定脸凝睛望。端的是风清月朗。可甚么软玉温香。〔陶谷望北斗顶礼做笑科云〕月色团圆也。〔正旦唱〕他这般更深离馆舍。夜静步回廊。〔陶谷吟诗云〕月中桂子宜攀折。苑内凡花不耐看。〔正旦唱〕我猜他莫不劳魂役梦胡思想。〔陶谷云〕魏武帝有诗曰。月明星稀。乌鹊南飞。绕树三匝。无枝可依。看来正是小官。〔正旦唱〕原来他望天瞻北斗。却不肯和月待西厢。
　　〔云〕梅香。我烧罢香回去。对此月色。口占一诗。〔念科云〕隔窗疎雨送秋声。夜夜愁人睡不成。遇此良宵多感慨。清风明月又关情。〔陶谷云〕原来有人在柳阴深处吟诗。我过去看咱。〔正旦云〕梅香。咱回去来。〔陶谷云〕小娘子勿罪。〔正旦拜科〕〔陶谷云〕一个好女子也。小娘子高姓。谁氏之家。因甚在此官舍之中。〔正旦唱〕
　　【牧羊关】俺夫主为驿吏身姓张。〔陶谷云〕元来是驿吏的妻子。你是那里人氏。〔正旦唱〕生长在两浙苏杭。〔陶谷云〕如今你丈夫那里去了。〔正旦唱〕怎想他半路里情绝。他从那二年前身丧。〔陶谷云〕小娘子怎生在此住坐。〔正旦唱〕妾身见如今独自个持着服孝。〔陶谷云〕你多大年纪持服来。〔正旦唱〕我从二十六上守孤孀。〔陶谷云〕敢问小娘。为何这早晚对月吟诗。〔正旦云〕我自释闷而已。那里是诗。〔唱〕我也则诗句内题秋景。月明中烧夜香。
　　〔陶谷云〕小官乃是大宋使臣陶学士。若小娘子不弃。愿同衾枕。不知小娘子意下如何。〔正旦云〕妾身守服之妇。不堪陪奉尊官。〔陶谷云〕小娘子何发此言。若心肯时。小官有幸也。〔正旦唱〕
　　【隔尾】我则道他喜居苦志颜回巷。却元来爱近多情宋玉墙。这搭儿厮叙的言词那停当。想昨日在坐上。那些儿势况。苫眼铺眉尽都是谎。
　　〔陶谷云〕小娘子但与小官成其夫妇。终身不敢忘也。〔正旦云〕学士不弃妾身。残床陋质。愿奉箕箒之欢。〔陶谷云〕小娘子可到官舍中去。〔做同行科〕〔陶谷云〕小娘子请坐。异日必娶你为正室夫人。〔正旦云〕妾身有一句话。向学士道破者。〔唱〕
　　【牧羊关】你见我心先顺随了。你可不气长。有句话须索商量。你休将容易恩情。等闲撇漾。〔陶谷云〕他日你做夫人县君哩。〔正旦唱〕我等驷马车为把定物。五花诰是撞门羊。你明日北去人千里。早变做南柯梦一场。
　　〔陶谷云〕小娘子。趁此夜阑人静。成其夫妇。多少是好。〔正旦云〕则怕你日后不取我呵。被人笑耻。有何表记的物件与我。可为凭信。〔陶谷云〕小娘子将何以为信。〔做相戏科〕〔正旦唱〕
　　【红芍药】他早把绣帏儿簌簌的塞了纱窗。款款的背转银缸。早把我腰款抱揾残妆。羞答答懒弃罗裳。袖稍儿遮了面上。可曾经这般情况。怀儿中把学士再端详。全无那古■〈忄敝〉心肠。
　　【菩萨梁州】一刬地疎狂。千般的波浪。诸余的事行。难道是不理会惜玉怜香。一团儿软款那安详。半星儿不显威仪相。引逗的人春心荡。昨日在尊席上那模样。便这般和气春风满画堂。全不见脸似冰霜。
　　〔出汗巾科云〕学士。告乞珠玉。〔陶谷云〕有有。〔做写科云〕写就了也。〔旦接念云〕好姻缘。恶姻缘。奈何天。只得邮亭一夜眠。别神仙。琵琶拨尽相思调。知音少。待得鸾胶续断弦。是何年。右调风光好。是好高才也。请学士落款。〔陶谷写科云〕翰林陶学士作。〔正旦云〕谢了学士者〔唱〕
　　【三煞】我看了高才词翰华笺上。却为甚不肯烂醉佳人锦瑟傍。可知我把小末的郎君放。他兀的锦绣文章。更做着皇家卿相。被我着个小局段儿早打入天罗网。看这公古■〈忄敝〉性从来无些雅况。我试与满捧瑶觞。
　　〔云〕学士。你饮一杯酒者。〔陶谷云〕我吃。我吃。〔正旦唱〕
　　【二煞】你这般当歌对酒销金帐。煞强如扫雪烹茶破草堂。你许下我的休教无承望。此别后水远山长。把美缱绻则怕贵人多忘。则要你经板儿印在心上。当日也是我在尊前不容近傍。假妆好人家便引动情肠。
　　【煞尾】我想这歌台舞袖风流相。怎如大院深宅窈窕娘。也得今朝。这一场。想官司。也不枉。共学士。有情况。再开筵。敢说强。风光好。是招状。我明日。太守行。决将咱。厮觑当。我把那段疋绫罗不希望。我本不乐作娼。则向那烟花簿上勾抹了我的名儿胜如赏。〔下〕
　　〔陶谷云〕小官回京。决取此女为妻。方是我平生愿足。〔诗云〕客中最怕是秋天。虫声砧韵总凄然。今宵幸遇良人妇。美满恩情结好缘。〔下〕
　　〔音释〕
　　■〈忄敝〉音鳖　强音绛　衠音肫　俩音两　蛩音穷　倈离靴切　苫声占切　揾温去声　行霞浪切　缱音遣　绻音眷　窈音杳　窕音调
　　第三折
　　〔宋齐丘引张千上云〕小官宋齐丘。与韩熙载定计。处置那陶谷学士。如何不见回话。这早晚敢待来也。〔韩熙载上〕〔诗云〕安排打凤牢龙计。引起■〈歹尤〉云殢雨心。小官韩熙载。不想陶学士被某识破十二字隐语。用些机关。果中其计。我今来回丞相的话。左右报复去。道韩熙载来见。〔报科〕〔宋齐丘云〕有请。〔见科〕〔宋齐丘云〕干事如何。〔韩熙载云〕此人果中其计。秦弱兰赚了他一篇乐章。亲笔落款。他自将着。今日来回丞相话哩。〔宋齐丘云〕我料他怎出的咱二人之手。则今日便卧翻羊。摆下果桌。小官就对他说。我唐主病可。今日着俺将着茶饭。来与学士释闷。明日早朝相见。他听的必然欢喜。饮酒之间。唤秦弱兰来歌此乐章。看他怎生说话。太守一壁厢执料茶饭。小官回了主人的话。便到馆驿中来也。〔韩熙载云〕谨领钧旨。〔同下〕〔陶谷上云〕小官陶学士。昨夜晚间。不意驿吏之妻。与我苟合。我看此女有沉鱼落雁之容。闭月羞花之貌。我许他娶为正室。今日等韩太守来时。我嘱他放此妇人回去。等我日后好来取他。〔韩熙载上云〕来到这驿亭中。学士恭喜。〔陶谷云〕敢问何喜。〔韩熙载云〕学士归有日矣。我主病体颇安。明日早朝。便请相见。〔陶谷云〕这也则完的一场使事。何足为喜。〔宋齐丘引张千上云〕来到这馆驿门首。左右报复去。道某家来了也。〔报见科〕〔宋齐丘云〕学士归有日矣。玉体颇安。请学士明日相见。〔韩见宋科〕〔宋齐丘云〕学士。韩太守是当今文学之士。见任太守。即古之京兆尹。陪坐何如。〔陶谷云〕这也不妨。〔宋齐丘云〕将酒来。我奉学士一杯。太守一面准备歌儿舞女。教他侑酒。与学士作欢如何。〔韩熙载云〕丞相说的是。早已备下了。即当唤来供奉学士。〔陶谷云〕丞相差矣。我辈孔门高弟。何用此辈侑酒。休唤来。〔宋齐丘云〕学士宽洪大度。何所不容。便唤几个来唱与俺听。学士休听便了。〔正旦上云〕今日筵间。那学士还做古■〈忄敝〉么。〔唱〕
　　【正宫端正好】总然你富才华。高名分。谁不爱翠袖红裙。你看这般东风桃李香成阵。犹兀自难遣东君恨。
　　【滚绣球】人都道秀才每村。不会将女色亲。他每则是识廉耻正心不肯。但出语也做的个郎君。假若是夸谈俺好妇人。则着些俗言语便不真。他每用文章也道的来淹润。则着两句诗说尽精神。裙拖六幅湘江水。髻挽巫山一段云。休道不消魂。
　　〔做见科〕〔正旦云〕你看他比前日又冷脸也。〔唱〕
　　【倘秀才】昨夜个横着片风月胆房中那亲。今日个■〈躖，去〉着柄冰霜脸人前又狠。空这般苫眼铺眉立那教门。我须索心恭谨。意殷勤。侑尊。
　　〔张千云〕上厅行首秦弱兰谨参。〔旦拜科〕〔宋齐丘云〕学士。此乃金陵数一数二的歌者。与学士递一杯。〔陶谷云〕丞相。小官此一来。非为歌妓酒食而来。奉命索取图书。李主托疾不见。不以我为朝使相待。弃礼多矣。我非比其它学士。奉命南来。使事未完。故令歌者狐媚小官。是何体也。〔宋齐丘云〕学士息怒。酒乃天之美禄。学士不饮。小官吃几杯。〔韩熙载云〕弱兰。你与学士把盏者。〔正旦云〕理会的。〔唱〕
　　【滚绣球】这酒则是斟八分。学士索是饮一巡。则不要滴留喷噀。〔陶谷云〕靠后些。〔正旦唱〕学士这玳筵间息怒停嗔。你则待点上灯。关上门。那时节举杯丰韵。〔陶谷云〕小官不吃酒。但吃一口。昏睡三日。将过去。〔正旦唱〕这里酒盏儿不肯沾唇。却不道相逢不饮空归去。则这明月清风也笑人。常索教酒满金樽。
　　〔陶谷接杯科〕〔韩熙载云〕弱兰。你歌一曲侑觞咱。〔正旦唱词科云〕好姻缘。恶姻缘。奈何天。只得邮亭一夜眠。别神仙。琵琶拨尽相思调。知音少。待得鸾胶续断弦。是何年。〔陶谷云〕这妇人在我跟前。唱这等淫词艳曲。好生不敬。〔宋齐丘云〕这也则是风月之词。非为不敬。学士休罪。〔韩熙载云〕谁着你唱这等词。教学士怪我。酒散之后。我不道的饶了你哩。〔正旦唱〕
　　【叨叨令】学士写时节有些腔儿韵。妾身讴时节有些词儿顺。〔陶谷云〕不知是何等无知之人。做下此等语句。〔正旦唱〕做时节难诉千般恨。写时节则是三更尽。〔旦拜陶科唱〕学士你记得也么哥。你记得也么哥。〔出词科唱〕兀的是亲笔写下牢收顿。
　　〔陶谷怒云〕这个泼烟花赃诬人。我那里与你会面来。〔正旦云〕妾身不敢。昨夜蒙大人错爱。〔唱〕
　　【滚绣球】那素衣服是妾身。诈做驿吏妻把香火焚。我诵情诗暗传芳信。向明月中独立黄昏。见学士下砌跟。瞻北辰。转身躯猛然惊问。便和咱燕尔新婚。咱正是武陵溪畔曾相识。今日佯推不认人。道的他满面似烧云。
　　〔陶谷云〕这妇人好无礼也。你故写淫词。展污小官清名。〔宋齐丘云〕学士。各人笔迹。自家认得。〔正旦云〕学士。你要推托。听妾身说昨夜之事。〔唱〕
　　【倘秀才】妾身本不肯舒心就亲。学士便做不的先奸后婚。〔陶谷云〕小官昨夜门也不曾出。那里会你来。〔正旦唱〕学士早回过灯光掩上门。〔陶谷云〕小官并无此事。你赃诬我哩。〔正旦唱〕妾身谋成不谋败。学士宜假不宜真。不信不自隐。
　　〔陶谷怒云〕这妇人虚诈情由。我若是与你相会呵。我便认了有何妨。难道小官直如此忘魂。〔正旦悲科云〕学士你好无仁义也。〔唱〕
　　【滚绣球】好也啰学士你营勾了人。却便妆忘魂。知他是甚娘情分。你则是憎嫌俺烟月风尘。昨夜个我虽改换的衣袂新。须是模样真。咱只得眼前厮趁。实丕丕与你情亲。你把万般做作千般怒。兀的甚一夜夫妻百夜恩。则是眼里无珍。
　　〔宋齐丘云〕学士。这小的最老实。不会说谎。〔韩熙载云〕老丞相主婚。小官为媒。招学士为金陵秦弱兰女壻。〔陶谷云〕小娘子。是谁教你这等短道儿来。〔正旦云〕都是太守相公。教妾身这般见识来。〔韩熙载云〕学士便娶了秦弱兰何妨。论此女聪明。不玷辱了你。〔正旦云〕若得与学士成其夫妇。妾之愿也。多谢二位老爷。〔做叩谢科〕〔宋齐丘云〕你与学士把一杯酒者。〔正旦递酒科〕〔唱〕
　　【三煞】贱妾煞是展污了个经天纬地真英俊。为国于民大宰臣。〔陶谷云〕酒后疎狂。惹此一场是非。〔正旦唱〕贱妾煞不识高低。不知远近。不辨贤愚。不别清浑。这的是天注定的是非。天指引的前程。天匹配的婚姻。咱兀的教太守主婚。〔陶谷云〕可着谁做媒人。〔正旦唱〕则这风光好是媒人。
　　〔陶谷做伏案盹睡科〕〔宋齐丘云〕太守。陶学士见咱识破他就里。羞见咱推醉睡了。秦弱兰。俺上马去也。你等他醒了。看他说甚么。便来回俺的话。〔韩同下〕〔陶醒科问正旦云〕他每都去了。〔正旦云〕都去了。〔陶谷云〕则着你害了我也。〔正旦云〕怎生我害了你。〔陶谷云〕我本意来说他。反被他算了我。我如今也回不的大宋去。也见不的唐主。我且至杭州寻个前程。却便来取你。古人云十年不识君王面。始信婵娟解误人。信斯言也。〔正旦唱〕
　　【二煞】此别后我专想着你玉堂金马怀离恨。谁再与野草闲花作近邻。〔陶谷云〕我今别处寻个前程。便来取你。〔正旦唱〕我等你那取我的轩车。赠咱的官品。我也待显耀乡闾。改换我这家门。学士怎肯似那等穷酸饿醋。得一个及第成名。却又早负德辜恩。则要你言而有信。休担阁了少年人。
　　〔陶谷云〕姐姐。你既与我成其夫妇。焉肯负你。久以后夫人县君。必然你做也。〔正旦唱〕
　　【黄锺煞】你可休一春鱼雁无音信。却教我千里关山劳梦魂。我和你两情调两意肯。这谐合有气分。我觑了暗地哂。全不见没事狠。绸缪处直恁亲。临相别也怀恨。若还家独自身。被儿底少温存。怕不想旧日人。要圆成要寻问。则这续断鸾胶语句儿真。便是我锦片前程敢可也盼的准。〔下〕
　　〔陶谷云〕谁想被宋齐丘韩熙载反算了我。小官羞归大宋。耻向汴梁。我有故人钱俶。在杭州为天下兵马大元帅。镇守吴越两浙之地。便宜行事。自放两浙官选。我则索那处寻个前程。再做道理。〔诗云〕当年玉殿逞高强。为爱娇容悔这场。自料不能还故国。须当带月走南唐。〔下〕
　　〔音释〕
　　■〈歹尤〉音尤　殢音腻　赚音湛　侑音又　分音奋　■〈躖，去〉古绝字　啧平声　噀询去声　婵音蝉　辜音姑　哂身上声
　　第四折
　　〔外扮钱王引近侍卒子上〕某姓钱名俶。字德厚。自先祖钱镠。世居杭州。唐昭宗时。改杭州为镇海军。封我祖为镇海军节度使。号杭州为衣锦城。梁太祖赐玉带一条。打猎马十疋。唐庄宗赐玉册金印。先祖下世。我父元瓘嗣爵。父没之后。某嗣守钱唐。会汴京太祖即位。我故人陶谷劝我归宋。同至汴京。众臣僚上疏五十三道。皆谏太祖留我。太祖不从。我带去的大小将官。升赏各有等差。后赐一包袱。封裹御押。嘱言曰。待尔归后。然后发此观之。我回国开视。乃众臣留我之疏。我见之大惊。向北再拜曰。臣已心伏陛下。誓守臣节。遂留陶谷于宋。为翰林学士。后来差他去说南唐李主。被宋齐丘所算。不敢回去。复来投我。我问其详。他以实告。曾为十二字隐语。被宋齐丘看破。遂泄其机。使秦弱兰为谋以中之。那秦弱兰是江南名妓。近日宋主遣曹彬下江南。收了李唐。有一歌者来至我境。把隘军人。擒来见我。乃秦弱兰也。我与他房屋居住。又与他钱物用度。着本处乐探领去。陶谷尚不知道。我今日推往郊外打围。就湖山堂上排宴。着人请陶学士去了。怎生这早晚还不见来。〔陶谷上云〕小官陶谷。自从中了宋齐丘之计。我想那一个聪明女子。临别时相期。我若得志。必然娶你为妻。李白有言。美女能疗饥。我看着他呵。不吃饭也罢了。我今来两浙。投钱元帅。一见如故。他如今正授天下兵马大元帅。自选两浙官吏。我今在此。寻个前程。只不能勾再见那秦弱兰。今日元帅在湖山堂。较猎相招我索去走一遭。左右报复去。道小官来了也。〔报见科〕〔钱王云〕学士。某在此湖山堂上。聊备蔬酌。与你等尽欢而散。〔陶谷云〕多谢多谢。小官偶作一词。望大人斤削。〔钱接念科云〕词寄青玉案。冰澌乍泮春来早。一夜野梅开了。帘幙风闲人静悄。晓窗梦断。篆烟轻袅。庭院苔痕绕。　归期暗卜天涯渺。鱼水云鸿信杳。镜里朱颜惊渐老。不求名利。不思宣召。惟恨知音少。好高才也。常言道。筵前无乐。不成欢笑。左右的。叫一个歌者来奉酒。〔卒子云〕理会的。〔正旦上云〕妾身秦弱兰。今大宋遣曹彬下江南。收伏了李主。妾身避难。来到杭州。多亏钱元帅收留。与我房屋钱物。在此居住。不知俺那陶学士在那里也呵。〔唱〕
　　【中吕粉蝶儿】一自当时。向烟花簿豁除了名氏。打迭起狂荡心儿。专等那七香车。五花诰。绝无人至。一路上寻思。莫不他翻悔了这门亲事。
　　【醉春风】我则想学士寄音书。却早是钱王传令旨。他全然不知俺至诚心。消不得半张儿纸。纸。到今日如今。见时相见。是谁不是。
　　〔乐探报云〕禀大王。唤将歌者来了。〔钱王云〕学士。这歌者原是学士所会的金陵秦弱兰。避难来此。学士且躲在人丛里。看他认得认不得。〔陶闪避科〕〔钱王云〕叫那歌者过来。〔正旦唱〕
　　【迎仙客】我心恐恐入内门。战兢兢步阶址。这里错行了眼前轻是死。如今我也上丹墀。朝帝子。我暗暗地冷笑孜孜。兀良抵多少长亭畔迎宣使。
　　〔做见科云〕大王叩头。〔钱王云〕你是秦弱兰。当初怎生认的陶学士来。〔正旦云〕大王听妾身慢说一遍。〔唱〕
　　【石榴花】他从去年宣命下京师。韩太守接着时。他则是冷丁丁清耿耿并无私。轩昂气志。捻断吟髭。妾身向筵前过盏无迁次。他面皮上刮下冰澌。那妖娆乐妓勤伏侍。他一件件尽推辞。
　　〔钱王云〕他这等古■〈忄敝〉。你如何承应。〔正旦唱〕
　　【斗鹌鹑】他见不的妙舞宫腰。听不的俺清歌皓齿。〔钱王云〕他席间怎生发怒来。〔正旦唱〕他袖拂了金杯。手推开玉巵。〔钱王云〕后来又怎生看上你来。〔正旦唱〕妾向馆驿里别妆个美貌姿。俺两个相见时。则他那旧性全无。共妾身新婚燕尔。
　　〔钱王云〕他既爱上你。曾说甚么话来。〔正旦唱〕
　　【上小楼】他许我夫人位次。妾除了烟花名字。再不曾披着带着。官员祗候。褙子冠儿。〔钱王云〕你自离了陶学士。再曾迎新送旧么。〔正旦唱〕我这些时。甚的是。茶坊酒肆。每日价冷清清为他守志。
　　〔钱王呼一净官上指云〕秦弱兰。这个是陶学士么。〔净官悲云〕小娘子。兀的不想杀我也。〔正旦云〕这不是陶学士。〔唱〕
　　【幺篇】他生的端严相貌。尊崇举止。几曾见这般眼暗头昏。地惨天愁。抹泪揉眵。觑绝时。这君子。其实不是。却怎生没半星儿相似。
　　〔钱王云〕这个既不是。你在这众官中试看咱。〔正旦唱〕
　　【快活三】我向这金阶下领台旨。教我向百官内暗窥伺。他每都静巉巉齐臻臻显容姿。〔行至陶前科〕〔唱〕我猛可里抬头视。
　　【鲍老儿】则见他人丛里迭扑着个■〈躖，去〉脸儿。间别来安乐否陶学士。〔做扯住科〕〔陶谷云〕你是何人。扯住我的衣服。〔正旦唱〕从头儿觑这百司。那里有这等冷鼻凹的文章士。我为你离乡背井。抛家失业。来觅男儿。倒把我不瞅不睬。不知不识。相问相思。
　　〔陶谷云〕这女子。你敢错认了也。我非是下等之人。休得无礼。〔钱王云〕弱兰。你要认的是着。〔正旦唱〕
　　【哨徧】对着这千乘当今帝子。待教我一星星数说你乔行止。我为你截日离了官司。再不当火院家私。便弄针黹。每日价胭憔粉悴。玉减香消。专等你那音书至。今日全无一字。都泪淹破腮颊。病瘦损腰肢。则这腕儿上慢松了的金钏是相知。身儿上宽绰了罗衣是正明师。你这般背约违期。负德辜恩。怎生意思。
　　〔陶谷云〕我那里见你来。休得胡缠。〔正旦唱〕
　　【耍孩儿】枉了我一年独守冰霜志。指望你封妻荫子。我并不想东风卖笑倚门时。毕罢了彩笔题诗。再不向泥金扇底歌新曲。白玉堂前舞柘枝。我自离了莺花市。无半星儿点污。一抹儿瑕疵。
　　【三煞】你那些假古■〈忄敝〉原来是妆谎子。你无诚无信无终始。我则道你是铺眉苫眼真君子。你最是昧己瞒心泼小儿。许下俺调琴瑟。今日似难鸣孤掌。不线的单丝。
　　〔钱王云〕秦弱兰。你既认的是真。你与他自说缘故。〔正旦唱〕
　　【二煞】我正是忒坎坷。自怨咨。九重天忽有君恩至。正是一湾死水全无浪。也有春风摆动时。不甫能寻着尔。〔出风光好词科云〕大王。这是他亲笔写下的。〔唱〕这是他诳君的招状。亲笔的情词。
　　【煞尾】公堂上坐着相公。阶直下列着武士。我这里尽场分说心间事。■〈扌弃〉两个双棒儿阶前觅一个死。
　　〔做撞阶科〕〔钱王云〕住住住。秦弱兰留性命。逗你耍哩。〔陶谷云〕姐姐。间别无恙。则被你想杀我也。〔钱王云〕秦弱兰。陶学士为你回不的汴京。你两口儿且在我杭州居住。等我朝京。见了大宋主人。奏过还着陶学士复旧职。那其间驷马轩车。五花官诰。都是你的。〔正旦拜科云〕多谢了大王。〔钱王云〕古人有言。乐莫乐兮新相知。悲莫悲兮生别离。今日你两个夫妻会合。便当杀羊宰马。做个庆喜筵席。〔词云〕当日个有意江南降李主。故书隐语显文章。岂谓彼中有识者。独眠孤馆早参详。故教此女来狐媚。恼乱春风学士肠。驿亭巧把姻缘结。新词留下好风光。此心媿赧难回汴。只得潜身且寄杭。专待君恩重召取。那其间同驾香车入画堂。半世孤高占仕路。一天风月动词场。若道钟情非我辈。因何千载说高唐。
　　〔音释〕
　　镠音留　瓘音贯　差抽支切　彬音宾　澌音斯　使去声　捻奴典切　推退平声　褙音背　眵音蚩　伺音似　巉初衔切　黹音旨　思去声　柘遮去声　瑕音霞　疵音慈　瑟生止切　坷音可　诳光去声　赧囊亶切
　　题目　宋齐丘明识新词藻韩熙载暗遣闲花草　
　　正名　秦弱兰羞寄断肠诗陶学士醉写风光好
　　陶学士醉写风光好杂剧终

《元曲选》　陈季卿误上竹叶舟杂剧　（明）臧晋叔 编 
　　陈季卿误上竹叶舟杂剧　　（元）范子安 撰
　　●陈季卿误上竹叶舟杂剧目录 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　吕洞宾显化沧浪梦　正名　陈季卿误上竹叶舟 
　　楔子
　　〔冲末扮陈季卿上诗云〕惭愧微名落礼闱。飘零不异燕孤飞。连天大厦无栖处。来岁如今归未归。小生姓陈。双名季卿。武林余杭人氏。幼习儒业。颇有文名。只因时运未通。应举不第。流落不能归家。况值暮冬天道。雨雪虽霁。寒威转添。似小生这等举目无亲。怎免饥寒之叹。〔做叹科云〕嗨。我陈季卿好命薄也。我想起来那终南山青龙寺。有个惠安长老。他与小生同乡。甚是交好。他曾屡次寄书。约我到寺中相会。或者他肯济助我。也未见得。则索向终南山投谒惠安长老。走一遭去来。〔下〕〔外扮杰郎惠安领丑行童上诗云〕明心不把幽花捻。见性何须贝叶传。日出冰消原是水。回光月落不离天。贫僧乃终南山青龙寺惠安和尚是也。原籍余杭人氏。自幼攻习儒业。中年落发为僧。偶因游方到此终南山青龙寺。悦其山水。遂留做此寺住持。贫僧有一同窗故友。叫做陈季卿。此人饱谙经史。贯串百家。真有经天纬地之才。吸露凌云之手。只为功名未遂。一时流落。不能归家。贫僧也曾屡次寄书。请他到来寺中相会。并无一字回我。行者。你到山门前望去。倘那陈解元来时。快报我知道。〔行童云〕理会的。〔陈季卿上诗云〕纔离紫陌上。便入白云中。可蚤来到青龙寺门首也。小和尚。你惠安长老在家么。〔行童云〕呸。你也睁开驴眼看看。我这等长的和尚。还教做小和尚。全不知些礼体。我看起来。你穿着这破不剌的旧衣。擎着这黄甘甘的瘦脸。必是来投托俺家师父的。却怎么这等傲气。〔陈季卿云〕嗨。小生好背时也。〔做揖科云〕小师父恕罪。烦报你惠安长老。道有故人陈季卿特来相访。〔行童云〕你这先生。这纔是句说话。怪不得自古以来。儒门和俺两家做对头的。罢罢罢。你站在一边。我替你报复去。〔做报科云〕且住。待我斗这秃厮耍子。〔做入见科云〕师父。外面有个故人。自称耳东禾子即夕。特来相访。〔惠安云〕这厮胡说。世上那有这等姓名的人。〔行童云〕你这老秃厮。你还要悟佛法哩。则会在看经处偷眼儿瞧人家老婆。〔惠安云〕这厮敢风魔了。再出去问明白了来说。〔行童云〕有什么不明白。是耳东禾子即夕特来相访。〔惠安云〕我不省的。〔行童云〕你请出师父娘来。他便知道。〔惠安云〕??。〔行童云〕我说与你。这个叫做折白道字。耳东是个陈字。禾子是个季字。即夕是个卿字。却不是你的故人陈季卿来了也。〔惠安云〕快请进来。〔行童出见科云〕陈先生。恰纔俺师父再四不肯认你。亏我一顿老秃厮骂的肯了。如今请你哩。〔陈季卿做入见科云〕小生数年光景。有失拜谒。〔惠安云〕贫僧久知仁兄文场不利。累次寄书相请。今日俯临。实乃贫僧之万幸也。〔陈季卿云〕长老。累蒙书召。小生非不心感。但是我萤窗雪案。辛苦多年。自谓功名唾手可拾。岂知累科下第。惶恐难归。以此拜访无颜。只望长老勿罪。〔惠安云〕仁兄差矣。岂不闻古人有云。无学之谓贫。学而不能行之谓病。据仁兄这等宏才积学。何患不得功名。昔伊尹耕于有莘。傅说困于板筑。后来皆遇明主。居师相之位。仁兄今日虽然薄落。一朝运至时来。为师为相。做出那伊尹傅说的事业。又何难哉。〔陈季卿云〕好说。小生告回了。〔唱〕
　　【仙吕赏花时】我则为十载萤窗苦学文。惭愧杀万里鹏程未致身。因此上甘流落在风尘。我可也几回家闇哂。则是个无面目见乡人。〔下〕
　　〔惠安云〕仁兄。你怎么就去了。请转来呀。真个去了。行者。你快请他转来。说贫僧还有话讲。〔行童云〕我就赶出山门外请他去。只怕师父娘不肯留他哩。〔下〕〔惠安云〕你看这秀才功名心急。想是要回下处温习经史去哩。我荒刹虽则凄凉。尚也不缺饘粥。不若留他在此。资其衣食。以待选场。一则遂了他风云之志。二则也见我这点乡曲之情。有何不可。〔诗云〕故人昔未遇。借此山中居。则恐登枢要。何曾问草庐。〔下〕
　　〔音释〕
　　厦音下　谙音庵　吸音隙　累上声　剌音辣　唾拖去声　刹音察　饘音毡　枢昌书切
　　第一折
　　〔陈季卿上云〕小生陈季卿。感蒙惠安长老念同乡的义分。留我在寺中。温习经史。等候选场。这是小生不幸中之幸也。今日无甚事。待惠安长老出定来。要他指引我到什么古迹去处游翫游翫。消遣我旅况咱。〔惠安引行童上相见科云〕仁兄。你屈留在此。山寺荒凉。甚多■〈闲〉慢。莫不有些儿责么。〔陈季卿云〕长老说那里话。小生连月打搅。感激不尽。只是小生久闻终南山是天下第一座名山。中间胜景必多。乞长老指引。容小生瞻仰一番。可也不枉。〔惠安云〕既如此。待贫僧引路。仁兄随喜便了。〔陈季卿做看寺科云〕委的好一座寺也。你看殿侵碧落。树拂层云。水遶渼陂。峰临紫阁。真个观之不足。翫之有余。〔做望科云〕长老。这东南角上隐隐一条水路。是通着那里的。〔惠安云〕这条水是渼陂通出去的。从此入汉江。就是我们的故乡归路。〔陈季卿做叹科云〕长老。小生对此不觉归思顿发。有笔砚乞借过来。待小生赋满庭芳一词。书于素壁之上。可乎。〔惠安云〕贫僧愿观。行者。取文房四宝过来。〔行童云〕兀的不是文房四宝。你这先生自揣做的好。写的好便写。不然。你莫写。省得人笑你杭州阿呆。〔陈季卿做写科云〕长老。待小生表白与你听者。〔词云〕坐破寒毡。磨穿铁砚。自夸经史如流。拾他青紫。唾手不须忧。几度长安应举。万言策曾献螭头。空余下连城白璧。无计取封侯。可怜复失意。羞还故里。懒驻皇州。感君情重。僧舍暂淹留。暇日相携登眺。凭高处共豁吟眸。家山远。如何归去。都付梦中游。〔惠安云〕好高才也。〔行童云〕通得。〔惠安云〕你晓的什么。快去看茶来。〔行童下〕〔正末扮吕洞宾提荆篮上云〕世俗人。跟贫道出家去来。我着你人人了道。个个成仙。这里可也无人。我姓吕名岩。字洞宾。道号纯阳子是也。因应举不第。道经邯郸。得遇正阳子师父。点化黄粱一梦。遂成仙道。今奉吾师法旨。为世间有一人陈季卿。余杭人氏。有神仙之分。教我来度脱他。贫道按落云头。见一道青气。此人正在终南山。不免到青龙寺走一遭去也呵。〔唱〕
　　【仙吕点绛唇】恰离了北海苍梧。可又蚤岁华几度。成今古。叹世事荣枯。谁识的这长生路。
　　【混江龙】量那些一陀儿寰土。经了些前朝后代战争余。俺从这劈开混沌。踏破空虚。俺不用九转丹成千岁寿。俺不用一斤铅结万年珠。也不采甚么奇苗异草。也不佩甚么宝篆灵符。只要养的这精神似水。炼的这骨髓如酥。常日把那心猿意马牢拴拄。一任教陵移谷变。石烂的这松枯。
　　〔行童上云〕我且到山门首看咱。〔正末云〕可早来到青龙寺门首也。兀那小和尚。你进去。说与那陈季卿。道有一仙长到来相访。〔行童云〕呸。我今日造化低。头里一个穷秀才叫我小和尚。如今这个牛鼻子又叫我小和尚。我这小和尚驮你家娘哩。兀那牛鼻子。陈季卿不在我这里。〔正末云〕贫道望气。知道他在你寺里。〔行童云〕望你娘颓气疝气。你是太上老君汉锺离吕洞宾。便会望气。我也不替你报。我自去方丈里吃烧酒狗肉去也。〔下〕〔正末云〕小和尚不肯通报。我自过去。〔做入见科云〕秀才。长老。稽首。贫道是一云游道者。此来不为别事。单要度一个徒弟。跟贫道出家去。〔陈季卿云〕你这道者差矣。此位是惠安长老。仙释不同教。是做不得徒弟的。难道你要度我么。〔正末云〕可知道来。秀才。你今日是个落第的举子。若跟了贫道出家去。明日便是一个神仙也。不辱没了你秀才。你可辞别了长老。跟随贫道出家去来。〔陈季卿云〕你这道者。我与你素不相识。怎生便着我跟你出家。小生学成满腹文章。正要打点做官哩。老实对你说。小生出不的家。〔正末唱〕
　　【油葫芦】叹你这千丈风波名利途。端的个枉受苦。便做道佩苏秦相印待何如。你则看凌烟阁那个是真英武。你则看金谷乡都是些乔男女。〔陈季卿云〕这也要辨个贤愚。怎么一概都说是假的。〔正末唱〕你可也辨甚么贤。辨甚么愚。折莫将陶朱公贵像把黄金铸。倒底也载不的西子泛江湖。
　　〔陈季卿云〕我做官的。身上穿的是紫罗襕。头上戴的是乌纱帽。手里拿的是白象笏。何等荣耀。你们出家的。无过是草衣木食。到得那里。〔正末唱〕
　　【天下乐】早经了一将功成万骨枯。哎。你区区。文共武。说甚么荣耀人也紫罗襕乌纱帽白象笏。争如我诵黄庭道德经。讽金精太素书。倒落的播清风一万古。
　　〔行童捧茶上云〕你看中间一个老秃厮。左边一个牛鼻子。右边一个穷秀才。攀今揽古的。比三教圣人还张智哩。〔送茶科〕〔陈季卿云〕我饭也不曾吃。被这个道者可缠杀人也。〔正末云〕秀才。你肯诵黄庭经。便不饥寒。〔行童云〕你这先生不要听这牛鼻子说谎。我每日诵经到晚。肚里常是饿的支支叫哩。〔正末云〕难道真个诵了经。便不饥寒。只是诵了经成了仙道。便不饥寒了也。〔陈季卿云〕道者。你说古来有那个是成仙了道的。〔正末云〕待贫道略说一两个。与你听者。〔唱〕
　　【那咤令】岂不闻有一个列御寇。驾泠风徧八区。〔陈季卿云〕是一个了。再有谁呢。〔正末唱〕有一个张子房。追赤松别帝都。〔陈季卿云〕再呢。〔正末唱〕有一个葛仙翁。采丹砂入洞府。他虽则土木骸。这都是神仙骨。不似你肉眼凡夫。
　　〔陈季卿云〕敢问道者。神仙那里可有甚的景致么。〔正末云〕怎么没有。〔唱〕
　　【鹊踏枝】我那里号蓬壶。近天都。一刬是贝阙珠宫。霞径云衢。则除是大罗仙没揣的过去。〔陈季卿云〕这等。你到我这下界来怎么。〔正末唱〕我今日下尘寰也则为点化你这顽愚。
　　〔陈季卿云〕道者。你不要这些大话。你则老实的说。你仙乡何处。〔正末云〕你要问我仙乡何处。我便说与你。也寻我不着哩。〔唱〕
　　【寄生草】枉踏破你那游仙履。怎寻的着我这炼药垆。我则是任来任去随缘住。无风无雨难倾覆。不修不垒常坚固。那里有洞门深锁远山中。端的个白云满地无寻处。
　　〔云〕秀才。你跟我出家去罢。〔陈季卿云〕我要做官的人。怎么劝我跟你出家。这等絮絮叨叨。好话不投机也。〔做不理科〕〔正末云〕秀才。你休想那富贵荣华。只跟我出家去罢。〔陈季卿做反手看图科云〕这壁上是华夷图。待我看波。〔正末云〕这秀才不理我。去看华夷图。待我就这图上题诗一首。与他看波。〔做题科〕〔陈季卿云〕这道者也会做诗。待我念来。〔诗云〕闲观九域志。如同咫尺间。县排十万镇。州隐五千山。幽燕当北望。吴越向南看。虽无归去路。神往不为难。好高才也。道者。只是你怎生知道我要归家来。〔正末云〕我怎么不知。你题的那满庭芳词。说道家山远如何归去。都付梦中游。这不是你要归家的意思。〔陈季卿做叹科云〕嗨。只是小生流落于此。不知几时得回家去也。〔正末做笑科云〕秀才。你若肯跟我出家。我就借你一只船。送还家去。可也不难。〔惠安云〕道兄你这船在那里。好借与我故人去那。〔陈季卿云〕道者。你几曾见我这满庭芳词来。〔正末云〕你题时咱就见了也。〔唱〕
　　【醉中天】这词呵胜王粲登楼赋。似宗炳卧游图。〔做取竹叶黏壁上科〕〔唱〕你觑这渺渺沧波一叶芦。〔云〕疾。秀才。兀的不是一只船了也。〔陈季卿云〕恰纔是一片竹叶儿。黏在壁上。怎么就变成了一只船。可也奇怪。〔惠安云〕道兄。这船也小。只怕借不得我故人回去。〔正末云〕呆汉。正好借去。〔唱〕休猜做野水无人渡。你本待挟三策做公孙应举。眼见的不及第学渊明归去。怎知道这两桩儿都则是一梦华胥。
　　〔云〕秀才。你可看见你回家的路径么。〔陈季卿云〕我小生在华夷图上早看见了也。〔正末云〕秀才。你觑波。〔唱〕
　　【金盏儿】你不见远树蔽荆吴。闇水泛归舻。从教他风涛汹涌蛟龙怒。你则是紧闭着双目。稳跕着身躯。一任的棹穿江月泠。帆挂海云孤。寒烟生古渡。兀良便是你茅舍旧乡闾。
　　〔行童云〕莫说这只船是竹叶儿做的。就当真一只船。只消我一脚早踹翻了也。〔正末云〕秀才。你则闭了眼者。休迷了正道。〔陈季卿做呵欠科云〕怎么这一会儿精神疲倦。只待要睡哩。〔做伏几睡科〕〔正末云〕这呆汉睡了也。我着他大睡一觉。〔拂袖科〕〔唱〕
　　【赚煞】我与你踢倒鬼门关。打开这槐安路。把一枕南柯省悟。再休被利锁名缰相缠住。急回头又蚤则暮景桑榆。你若是做吾徒。我与你割断凡俗。怕甚么苦海茫茫难跳出。趁烟霞伴侣。乘着这浮槎而去。兀的不朗吟飞过洞庭湖。〔留荆篮下〕
　　〔惠安云〕好奇事也。恰纔这一个风魔道士将一片竹叶。黏在壁上。变做小小的一只船儿。倒也好个戏法。那陈季卿又睡着了。行者。你可安排下茶饭。等候他睡醒时食用者。俺回方丈坐禅去也。〔诗云〕持心只在前窗下。不管人间是与非。〔行童随下〕〔陈季卿打梦做醒科云〕这一觉好睡也。我如今上的这船。趁便风回家去来。〔下〕
　　〔音释〕
　　分去声　渼音美　陂音杯　呆带平声　螭音痴　邯音寒　郸音丹　相去声　将去声　笏音虎　泠音灵　骨音古　覆音赴　燕平声　看平声　思去声　舻音卢　目音暮　柯音哥　俗词疽切　出音杵　槎音茶
　　第二折
　　〔正末引外扮列御寇张子房葛仙翁上云〕贫道吕洞宾。这一位是列御寇。这一位是张子房。这一位是葛仙翁。贫道为陈季卿一人。亲到终南山青龙寺里度脱他。争奈此人迷恋功名。略不省悟。被贫道将一片竹叶。黏于壁上。戏成一只小船儿。他便要上船。趁便风赶回家见父母妻子去。列位上仙。我们在此等候。他来时慢慢的点化他。归于正道。与他阎王殿上除生死。仙吏班中列姓名。指开海角天涯路。引的迷人大道行。〔列御寇云〕兀那呆厮陈季卿。这蚤晚好待来也。〔正末唱〕
　　【双调新水令】五湖四海自遨游。则俺这拂天风两枚袍袖。唤灵童采瑞草。同仙子下瀛洲。似这等荡荡悠悠。叹尘世几昏昼。
　　〔列御寇云〕道兄。我看世俗之人。贪嗔爱欲。如青蝇之嗜血。似羣蚁之慕膻。只利趋前。竟忘溺死。好愚迷也。〔正末云〕上仙。我看陈季卿本有神仙之分。则是他尘心太重。两次三番再不省悟。何时得成正道也呵。〔唱〕
　　【驻马听】仙苑优游。物换星移几度秋。将玄关参透。经了些夕阳西下水东流。一生空抱一生愁。千年可有千年寿。则合的蚤回头。和着那闲云野鹤常相守。
　　〔陈季卿上云〕小生陈季卿。在青龙寺惠安长老处。遇一风魔道士。则管里劝我出家。他将片竹叶儿黏于壁上。戏成小船。我不合一时间引动家乡之思。就上这船。趁着便风回去。到的这里。迷踪失路。前后又没个人儿可问。怎生是了也。〔正末云〕陈季卿。你来这里。有何事干那。〔陈季卿做惊顾科云〕呀。那里有人叫我哩。〔正末唱〕
　　【鴈儿落】你急煎煎误吞他名利钩。虚飘飘竟忘了我这烟霞叟。白茫茫穷途何处归。眼睁睁苦海无人救。
　　〔陈季卿云〕叫我的是那个。你可指引我一条大路。等我好归去波。〔正末云〕呆汉。〔唱〕
　　【得胜令】呀。你不道经史习如流。青紫不须忧。怎不将连城璧丹墀奏。博一个取凌阳万户侯。今日个啾啾。这是你为官的偏生受。倒不如休也波休。蚤随我出家儿得自由。
　　〔陈季卿做见科云〕呀。元来就是寺中相遇的道者。你可救我咱。〔正末云〕噤声。〔唱〕
　　【挂玉钩】你道我不是知音话不投。只去把九域志闲穷究。翻惹动你一点乡心泪闇流。滴满了征衫袖。现如今路又迷。途难叩。你则认那画里家山。怎知是梦里神游。
　　〔陈季卿云〕却元来还有三位。愿通姓名。〔正末云〕他都是我的道友。这一位是列御寇。这一位是张子房。这一位是葛仙翁。〔陈季卿云〕小生一时愚昧。不知三位是何朝代人物。何因得成仙道。请各自陈。小生拱听。〔列御寇云〕贫道列御寇。郑国人也。当穆公时见子阳为相。专尚刑罚。贫道因此辞禄归耕。后遇广成子。传其大道。遂得成仙。〔张子房云〕贫道张良。韩人也。九世相韩。秦始皇无道。灭我韩国。贫道私结壮士。闇击始皇于博浪沙中。误中副车。大索三日。贫道亡匿下邳。后因汉祖兵起。仗剑归汉。兴刘蹙项。得报韩雠。汉祖封贫道为留侯。只为汉祖诛杀功臣。弃其侯印。随赤松子入山。遂成仙道。〔葛仙翁云〕贫道葛洪。吴兴人也。晋明帝时为勾漏令。因采丹砂。得遇罗浮真人。授以九转之术。从此弃官修道。遂得成仙。〔陈季卿云〕小生失瞻了。据三位说来。都是弃官修道。得列仙班的。但小生十载寒窗。受过多少辛苦。如今正想做官。说不得这等迂阔话哩。〔正末云〕呆汉。〔唱〕
　　【沽美酒】你道是困萤窗年岁久。只待要题鴈塔姓名留。壮志腾腾贯斗牛。巴的个风云会偶。肯落在他人后。
　　【太平令】你则说做官的金章紫绶。我则说出家的三岛十洲。你则说做官的功成名就。我则说出家的延年益寿。你呵罢手。闭口。只看我这道友。呀。那一个不弃官如垢。
　　〔陈季卿云〕你道这三位都是做官的。小生在史书上也曾见来。可是你这道者也做过官那。〔正末唱〕
　　【甜水令】俺也曾凤阙跻攀。龙门踊跃。马蹄驰骤。高折桂枝秋。偶然间经过邯郸。逢师点化。黄粱醒后。因此上把尘心一笔都勾。
　　〔陈季卿云〕可知你不曾做官来。〔正末唱〕
　　【折桂令】早则不颓气了你这独占鳌头。〔陈季卿云〕道者。你不做官。怎知那做官的快乐。〔正末云〕呆汉。你的官在那里。〔唱〕早则不羞还故里。懒住皇州。〔陈季卿云〕我如今正要归家哩。〔正末唱〕早则不阮籍回车。刘蕡下第。王粲登楼。终南山故人聚首。青龙寺暇日舒眸。棹一叶扁舟。泛几曲江流。分明是一枕槐安。怎么的倒做了两下离愁。
　　〔列御寇云〕秀才。这做仙的虽然是天生下仙肌道骨。也要异人传授。纔得成仙了道。今日我这道友再三再四的度脱你出家。你则不省悟。可不连我等都干着了也。〔陈季卿云〕列位不知。不是我小生不肯随他出家去。则是小生出家不得。这应举不第。不消说了。小生家中有父母年高。妻子娇幼。怎生出的家。待小生口占临江仙一词。表白与列位听者。〔词云〕一自长安来应举。本图他富贵荣华。谁知不第却归家。妻儿年稚小。父母鬓霜华。中道迷踪何处问。遇羣仙下访乘槎。低回无语漫嗟呀。断肠俱失路。延首各天涯。〔列御寇云〕秀才。你认这父母妻子是与你相守到底的。好愚迷也。〔陈季卿云〕道者。你则指引我一条大路回去。看我这遭来稳稳的夺个状元中咱。〔正末云〕呆汉。〔唱〕
　　【川拨棹】我笑你这呆头。便夺得个状元来应了口。受用着后拥前驺。画阁朱楼。舞袖歌喉。也做不得功施宇宙。〔做指列科唱〕怎如俺这驭清风列御寇。
　　〔做指张科唱〕
　　【七弟兄】怎如俺这运筹。决谋。汉留侯〔指葛科唱〕怎如俺这炼丹砂葛令辞勾漏。你则看玉溪边烟水不停流。翠岩前风月长依旧。
　　〔陈季卿云〕道者。你则指引我去路。休得要等老了人也。〔正末唱〕
　　【梅花酒】你可也休待两鬓秋。与天子分忧。叹岁月难留。蚤白了人头。你献长杨临紫陌。我寻大药返丹丘。共三人归去休。这一个倚银筝步瀛洲。这一个吹铁笛卧岩幽。这一个弹锦瑟上孤舟。
　　【收江南】呀。则俺呵曾经三醉岳阳楼。踏罡风吹上碧云游。枉了俺这大罗仙来度脱你个报官囚。空笑杀城南老柳。则教你做一场蝴蝶梦庄周。
　　〔列御寇云〕秀才。你既不肯跟随我等出家。不可久留在此。你回去罢。〔陈季卿云〕只是小生迷着路哩。〔正末云〕呆汉。前途不远。你到家近了也。只要你休忘了正道。〔唱〕
　　【鸳鸯煞尾】你则为功名两字相迤逗。生熬得风波千里亲担受。凭着短剑长琴。游徧赤县神州。唱道几处笙歌。几家僝僽。不勾多时蚤饿的你似夷齐瘦。争如我与世无求。再不向红尘道儿上走。〔四下同下〕
　　〔陈季卿云〕他四个都去了也。那风魔道士说我到家已近。休忘了正道。我想正道者。大路之谓也。我如今只依着大路趱行几步。回我家乡去来。〔诗云〕渐觉乡音近。翻增旅况悲。途遥归梦绕。心急步行迟。〔下〕
　　〔音释〕
　　膻扇平声　中去声　十绳知切　醒平声　蕡音坟　驺音邹　罡音刚　迤音拖　逗音豆　僝锄山切　僽音骤
　　第三折
　　〔外扮孛老引老旦卜儿旦儿倈儿上云〕老汉余杭人氏。姓陈。因为家中有几贯钱钞。人皆称我做陈员外。嫡亲的五口儿家属。这婆婆方氏。媳妇儿鲍氏。孙儿阿胜。那个应举去的叫做陈季卿。我那孩儿。一去许久。再不见个音信回来。使我一家好生悬念。婆婆。你且在家中闭门坐着。待我到长街市上。访问消息去来。〔卜儿云〕我知道。〔孛老俱下〕〔正末改扮渔翁上诗云〕江上撑开一叶舟。竿头收起钓鱼钩。箬笠蓑衣随意有。斜风细雨不须忧。俺这打渔人。好不快活也呵。〔唱〕
　　【南吕一枝花】这矮蓬窗新织成。细网索重编就。恰纔个背西风收丝钓。又蚤则对明月棹扁舟。烟水悠悠。自酿下黄花酒。亲提着这斑竹篘。■〈扌弃〉的个醉酕醄斗转参横。受用些闲快活天长也那地久。
　　【梁州第七】管甚么有程期夕阳西下。一任他没心情江水东流。常则是淡烟疎雨迷前后。经了些村桥野店。沙渚汀洲。俺自有蓑衣斜挂。箬笠轻兜。后来这打渔人少闷无愁。相伴着浴鹭眠鸥。恰离了陶朱公一派平湖。抹过了蜀诸葛三江渡口。蚤来到汉严陵七里滩头。你道那几个是咱故友。无过是沧波老树知心旧。楚江萍胜肥肉。还有那缩项的鳊鱼新上钩。吃的不醉无休。
　　〔陈季卿上云〕我陈季卿。来到此间。是一个截头渡了。怎生得一个船来。渡我过去纔好。〔做望科云〕远远望见不是个渔船。待我唤咱。〔做招手科云〕兀那渔翁。撑船来。〔正末做不应科〕〔唱〕
　　【隔尾】你莫不是燃犀温峤江心里走。你莫不是鼓瑟湘灵水面上游。却教我呆邓邓葭蒲边耐心守。这里又不是关津隘口。又不是你家前院后。怎么的唤渡行人在那搭儿有。
　　〔陈季卿做叫科云〕渔翁。你撑船来渡我咱。〔正末云〕你要到那里去。〔陈季卿云〕你问我怎的。〔正末唱〕
　　【贺新郎】你道俺打渔人不索问根由。俺则问你是做买卖经商。〔陈季卿云〕不是。〔正末唱〕是探故乡亲旧。〔陈季卿云〕不是。〔正末唱〕既不唦你怎生在长江侧畔将咱候。〔陈季卿云〕我是要过江去的。〔正末唱〕你莫不是楚三闾怀沙自投。你莫不是伍子胥雪父冤雠。你莫不是李谪仙扪月去。你莫不是郑交甫弄珠游。〔陈季卿云〕我要去的急。怎当这渔翁攀今揽古。只管里盘问我这许多。好生聒絮。渔翁。你猜的可也都不是。你只渡我过江去罢。〔正末云〕这等。你是什么样人。要我渡你。若不说呵。我也不渡。〔陈季卿云〕我是个应举落第的秀才。如今要回家去哩。〔正末唱〕原来是赶科场应举的村学究。若及第呵骤春风五花骢马辔。不及第则待泛沧浪一叶小渔舟。
　　〔陈季卿云〕是了。我如今要赶回武林余杭去。见我父母妻子一面。就趁你这船。还要重来应举。我多与你些船钱如何。〔正末云〕这也使的。你快上来。我便开船也。〔陈季卿做上船科〕〔正末唱〕
　　【骂玉郎】则被一天露湿渔蓑透。摇短棹下中流。过得这横桥独木龙腰瘦。见轻鸥。厮趁逐。妆点秋江秀。
　　【感皇恩】云影油油。风力飕飕。转出这绿杨堤。芳草岸。蓼花洲。〔陈季卿云〕渔翁。这是那里。〔正末唱〕行尽了秦淮界首。不觉的吴越分流。可早则近乡闾。临故里。莫停留。
　　〔陈季卿云〕好奇怪。早到家门了也。〔做听更鼓科云〕这些时纔打三更哩。〔正末唱〕
　　【采茶歌】你不索问更筹。则看这水云收。半轮明月在柳梢头。〔做住船科云〕秀才。我这船只在此。等你见了你父母妻子。你可便来。〔唱〕我这里将半橛孤桩船缆住。则听得汪汪犬吠竹林幽。〔同陈季卿暂下〕
　　〔孛老卜儿旦儿倈儿上孛老云〕好烦恼人也。孩儿应举去了。我在长街市上打听音信不着。婆婆。且关上门者。〔卜儿做关门科〕〔正末同陈季卿上云〕兀的不是你家里。〔陈季卿云〕待我叫门咱。渔翁。我见了父母妻子。还要应举去。你这船不要那里去了。〔正末云〕只要你蚤些下船。我没这闲工夫久等你哩。〔陈季卿做叩门科云〕大嫂。开门来。开门来。〔旦儿云〕谁人唤门。待我开开这门看咱。〔做见科云〕我道是谁。元来是季卿来了也。〔陈季卿云〕父亲母亲在那里。〔旦儿云〕在堂上哩。〔陈季卿做入拜科云〕父亲母亲。您孩儿回家了也。〔孛老云〕孩儿。你得了官也不曾。〔陈季卿云〕您孩儿时运不通。不曾得官。因此羞归。一向流落在外。有缺甘旨之奉。如今可又开选场。您孩儿特来探望父亲母亲。依旧要应举去也。〔孛老云〕孩儿。你离家多年。纔得回来。且住几日去。〔陈季卿云〕父亲母亲。日子近了。则怕赶不上科场。〔孛老云〕既然日子近了。下次小的每。将酒来与孩儿送行者。〔正末做笑科云〕陈季卿。快些去罢。〔唱〕
　　【牧羊关】你刬的席上歌金缕。樽前捧玉瓯。这其间可不是炊黄粱锅内纔熟。你则含早辞了白头爷娘。割舍了青春配偶。〔带云〕陈季卿。你此时不去。还待怎的。〔唱〕则你个不聪明愚浊汉。枉教做疾省悟俊儒流。不争你恋斑衣学老莱舞。怎发付这舣乌江亭长舟。
　　〔陈季卿云〕大嫂。我还赴科场去也。〔旦儿云〕秀才。你纔得归家。如何便割舍的去了。〔做悲科〕〔陈季卿云〕大嫂。我夫妻之情。怎生舍的。只是试期迫近。转眼便错三年。如之奈何。〔正末唱〕
　　【哭皇天】则管里絮叨叨将他斗。泪潸潸不住流。快随他齐臻臻鹓鹭侣。权撇下娇滴滴凤鸾俦。则不如准备着纶竿纶竿钓舟。向富春渚侧。渭水河边。伴烟波渔父。风月闲人。倒落得个散诞逍遥逍遥百不忧。遮莫的山崩海漏。乌飞也那兔走。
　　〔陈季卿云〕大嫂。你将笔砚来。待我口占一诗。做留别者。〔做写科〕〔正末唱〕
　　【乌夜啼】你从今紧闭谈天口。休想我信风波东涧东流。〔陈季卿云〕诗写就了也。待我表白一徧。与你听咱。〔做念科〕〔诗云〕月斜寒露白。此夕最难禁。离歌嘶象管。别思断瑶琴。酒至连愁饮。诗成和泪吟。明夜怀人梦。空床闲半衾。〔旦儿云〕季卿。此诗凄惋多情。使妾读之。潸然泪下。兀的不痛杀我也。〔陈季卿做拜别科云〕父亲母亲。您孩儿应举去也。〔正末唱〕随你便意徘徊诗吟就。怎写的出一段离愁。两处凝眸。这一个袅金鞭遥拂酒家楼。那一个泣阳关闇滴香罗袖。蚤去来。休生受。则我这麻绦草履。不傲杀你肥马轻裘。
　　〔陈季卿云〕父亲母亲。您孩儿应举去也。〔旦儿做送出门科〕〔陈季卿云〕大嫂。你回去罢。〔做出科云〕渔翁。船在那里。〔正末云〕快上船来。要我等这几时。〔同下〕〔孛老云〕孩儿赶科场去了也。婆婆。你且关上门者。眼望旌旗捷。耳听好消息。〔卜儿旦儿倈儿并下〕〔正末同陈季卿上云〕秀才。蚤到这大江了也。〔唱〕
　　【三煞】趁着这响咿哑数声柔橹前溪口。早看见明滴溜几点渔灯古渡头。〔陈季卿云〕渔翁。把船摇近岸些。兀的不起了风也。〔正末唱〕则见秋江雪浪拍天浮。更月黑云愁。疎剌剌风狂雨骤。这天气甚时候。〔陈季卿云〕渔翁。这等风雨。波浪陡作。兀的不諕杀我也。〔正末唱〕白茫茫银涛不断流。那里也骑鹤扬州。
　　【二煞】忽听的雷盘绝壁蛟龙吼。又则见电绕空林鬼魅愁。似这等翻江搅海怒阳侯。諕的他怯怯乔乔。怎堤防倾覆。这性命有谁救。争些儿踏破渔翁一钓舟。做的个水上浮沤。
　　〔陈季卿云〕哎哟。船坏了也。渔翁。你救我咱。〔做念经科云〕太乙救苦天尊。〔正末唱〕
　　【黄锺尾】你枉了告玄冥礼河伯频叉手。只要你安魂魄定精神紧闭眸。风陡作。水倒流。排三山。荡九州岛。撼天关。动地轴。諕的你战兢兢。似楚囚。死临侵。一命休。不能彀。葬故坵。从今后万古千秋。谁与你奠一盏儿北邙坟上酒。
　　〔陈季卿做坠水科云〕救人。救人。〔做惊醒科〕〔行童云〕先生。俺师父请你吃斋饭哩。〔陈季卿云〕这道者那里去了。〔行童云〕你在这里睡。我在这里请你吃斋。知他这风魔道士到那里去。〔陈季卿云〕我方纔回家去。他在半路里等我。又引着几个道友。再四劝我出家。这个道者有些古怪。待我赶他去。〔做赶见荆篮科云〕元来那道者留下一个荆篮在此。待我看咱。这荆篮内别无一物。止有一纸书。看他写着甚么。〔做念科〕〔诗云〕一叶逡巡送客归。山光水色自相依。纔经屈子行吟处。又过严陵下钓矶。亲舍久惭疎奉养。妆台何意重留题。别来恸哭黄昏后。将谓仙翁总不知。〔做惊骇科云〕怎么梦中的事他都知道。必然是个仙人。我想人身难得。中土难生。异人难遇。怎好当面错过。料这道者去亦未远。小师父。你与我多拜上长老。我斋饭也不吃了。提着这荆篮赶那道者去也。〔下〕〔行童云〕这秀才也是个傻厮青天白日。饿肚里睡了一觉。不知做个什么梦。慌慌忙忙的醒来。便要赶那道士去。从来的风僧狂道。有什么究竟。知道那里赶他。我自回师父话去。饿出这傻厮的屎来。也不干我的腿事。〔下〕
　　〔音释〕
　　重平声　酿泥降切　篘叉搜切　酕音毛　醄音桃　肉柔去声　峤音叫　葭音家　扪音门　辔音配　逐直由切　熟常由切　舣音以　潸音山　咿音衣　哑音鸦　陡音斗　吼呵苟切　魅音昧　沤音欧　撼含去声　轴直由切　邙音忙　逡蛆荀切　傻商鲊切
　　第四折
　　〔列御寇引张子房葛仙翁执愚鼓简板上诗云〕昨日东周今日秦。咸阳灯火洛阳尘。百年一枕沧浪梦。笑杀昆仑顶上人。贫道列御寇的便是。因为纯阳子要度陈季卿。央贫道和张子房葛仙翁三人劝他入道。只他尘心太重。一时不得回头。那纯阳子显其法力。另做一个境界。与他看见。必然省悟了也。如今陈季卿尚未来。我等无事。暂到长街市上。唱些道情曲儿。也好警醒世人咱。〔张子房云〕如此最好。仙长请。〔列御寇唱〕
　　【村里迓鼓】我这里洞天深处。端的是世人不到。我则待埋名隐姓。无荣无辱无烦无恼。你看那蜗角名。蝇头利。多多少少。我则待夜睡到明。明睡到夜。睡直到觉。呀。蚤则似刮马儿光阴过了。
　　【元和令】我吃的是千家饭化半瓢。我穿的是百衲衣化一套。似这等麤衣澹饭且淹消。任天公饶不饶。我则待竹篱茅舍枕着山腰。掩柴扉静悄悄。叹人生空扰扰。
　　【上马娇】你待要名誉兴。爵位高。那些儿便是你杀人刀。几时得舒心快意宽怀抱。常则是。焦蹙损两眉梢。
　　【胜葫芦】你则待日夜思量计万条。怎如我无事乐陶陶。我这里春夏秋冬草不凋。倚晴窗寄傲。杖短筇凝眺。看海上熟蟠桃。
　　〔列御寇云〕这道情曲儿还未曾唱完。纯阳子蚤来了也。〔张子房云〕我等且退下一壁者。〔下〕〔正末唱〕
　　【正宫端正好】俺不去北溟游。俺不去东山卧。得磨跎且自磨跎。打数声愚鼓向尘寰中坐。这便是俺闲功课。
　　【滚绣球】叹光阴似掷梭。想人生能几何。急回首百年已过。对青铜两鬓皤皤。见王留撇会科。听沙三嘲会歌。送了些干峥嵘贪图呆货。到头来得了个甚么。你不见窗前故友年年少。郊外新坟岁岁多。这都是一枕南柯。
　　〔陈季卿提荆篮慌上科云〕师父。弟子有眼如盲。只望师父救度咱。〔正末唱〕
　　【倘秀才】则见他荆棘律忙忙走着。〔做摇手科唱〕哎。你个痴呆汉休来赶我。〔陈季卿赶上扯住科云〕大仙。只望你普度慈悲。指引弟子长生之路。〔做拜科〕〔正末唱〕则问你捣蒜似街头拜怎摸。俺是个穷贫道。住山阿。怎将你儒生度脱。
　　〔陈季卿云〕你留下这荆篮。内有诗一首。把我到家见父母妻子的情状。尽都知道。岂不是个神仙。如今情愿跟随出家。做个弟子去也。〔正末云〕呆汉。你这一遭赶科场去。夺一个状元中。则管拜我怎的。〔唱〕
　　【滚绣球】你一心待遇君王登甲科。怎倒来叩神仙求定夺。〔陈季卿云〕师父。弟子看了这诗。如今不愿做官了也。〔正末唱〕你道是看诗句把玄机参破。俺则怕紫霜毫错判断山河。〔云〕呆汉。你如今真悟了么。〔陈季卿云〕弟子省悟了也。〔正末唱〕你既知这荣华似水上沫。这功名似石内火。可怎生讲堂中把面皮抢攞。〔陈季卿做拜科云〕弟子愚眉肉眼。怎知道真仙下降。只望高抬贵手。与我拂除尘俗者。〔正末唱〕我如今与你拂尘俗将圣手搓挲。便说杀九重天子明光殿。怎如俺三岛仙家安乐窝。再不要碌碌波波。
　　〔列御寇三人上云〕道兄。那陈季卿可肯跟你出家么。〔陈季卿上云〕元来三位大仙。都也在此。〔做拜科〕〔正末云〕俺每为这一个呆汉。到尘世走了三遭儿也。〔唱〕
　　【倘秀才】你昨日呵摆不去金枷玉锁。你今日呵蚤挣上朝元证果。知他道谁是逍遥谁轗轲。举头山色好。入耳水声和。这便俺仙家的过活。
　　〔陈季卿云〕师父。我弟子想来。这三位大仙不消说了。昨日这一个渔翁渡我归家的。敢就是大仙一化哩。〔正末云〕呆汉。〔唱〕
　　【滚绣球】你道俺驾扁舟泛碧波。执渔竿披绿蓑。这就是仙家使作。你可也争些儿暴虎凭河。〔陈季卿云〕师父。你既肯度脱弟子成仙了道。怎生又要把我掉在大江之中。险丧性命。你好促搯也。〔正末做指列御寇科唱〕俺若不是打这讹。怎生着众仙真收这科。俺旧交游还有弟兄七个。〔陈季卿云〕师父。你这上八界洞府。却在那里。〔正末做手指科唱〕问洞府还隔的蓬岭嵯峨。〔带云〕要舞呵。〔唱〕自有霓裳羽袖纤腰舞。〔带云〕要歌呵。〔唱〕自有绛树青琴皓齿歌。莫更蹉跎。
　　〔陈季卿云〕师父。你那里有甚么景致。说与弟子知道。〔正末唱〕
　　【叨叨令】俺那里有苍松偃蹇蛟龙卧。有青山高耸烟岚泼。香风不动松华落。洞门深闭无人锁。俺和你去来也么哥。俺和你去来也么哥。修真共上蓬莱阁。
　　〔冲末扮东华帝君执符节引张果汉锺离李铁拐徐神翁蓝采和韩湘子何仙姑上〕〔陈季卿云〕呀。许多大仙来了。弟子一个也不认得。望师父说与弟子知道。〔正末指张科〕〔唱〕
　　【十二月】这一个倒骑驴疾如下坡。〔陈季卿云〕元来是张果大仙。〔做拜科〕〔正末指徐科唱〕这一个吹铁笛韵美声和。〔陈季卿云〕是徐神翁大仙。〔做拜科〕〔正末指何科唱〕这一个貌娉婷笊篱手把。〔陈季卿云〕是何仙姑大仙。〔做拜科〕〔正末指李科唱〕这一个　蓬松铁拐横拖。〔陈季卿云〕是李铁拐大仙。〔做拜科〕〔正末指韩科唱〕这一个篮关前将文公度脱。〔陈季卿云〕是韩湘子大仙。〔做拜科〕〔正末指蓝科唱〕这一个绿罗衫拍板高歌。
　　〔陈季卿云〕是蓝采和大仙。〔做拜科〕〔正末指锺离科唱〕
　　【尧民歌】这一个是双丫髻常吃的醉颜酡。〔陈季卿云〕是汉锺离大仙。〔做拜科云〕敢问师父姓甚名谁。〔正末云〕呆汉。俺不说来。〔唱〕则俺曾梦黄粱一晌滚汤锅。觉来时蚤五十载闇消磨。〔陈季卿云〕师父已曾说过。弟子真个忒愚迷。〔做拜科云〕今日可也拜的着哩。〔正末唱〕纔知道吕纯阳是俺正非他。〔云〕呆汉。只怕你也做梦哩。〔陈季卿云〕弟子如今委实省悟。不是做梦了也。〔正末哩〕你自去评跋评也波跋。休教咱冷笑呵。只要你觑的那名利场做些娘大。
　　〔东华帝君云〕奉上帝勅旨。陈季卿既有神仙之分。做吕纯阳弟子。可着羣仙引领西去。共赴蟠桃宴者。〔词云〕西望瑶池集众真。东来紫气彻天门。从今王母琼筵上。共献蟠桃增一人。〔陈季卿同众共拜科〕〔正末唱〕
　　【煞尾】会瑶池庆赏蟠桃果。满捧在金盘献大罗。增俺仙家福寿多。保俺仙家永快活。你将这鹤氅乌巾手自摩。葛履环绦整顿过。青色骡儿便撒和。驾一片祥云俺同坐。便有那十万里鹏程。怕甚么海天阔。
　　〔音释〕
　　蜗音蛙　觉音叫　筇音穷　皤音婆　着池何切　摸音摩　阿何哥切　脱音妥　夺音多　沫音磨　攞罗上声　挲音梭　轗音坎　轲音可　活音和　作音左　岚音蓝　泼音颇　落罗去声　阁哥上声　娉聘平声　婷音亭　笊音罩　晌音赏　他音拖　跋音波　大音堕　氅音敝　过平声　和去声　阔科上声
　　题目　吕洞宾显化沧浪梦　
　　正名　陈季卿误上竹叶舟
　　陈季卿误上竹叶舟杂剧终

《元曲选》　黑旋风双献功杂剧　（明）臧晋叔 编
　　黑旋风双献功杂剧　　（元）高文秀 撰
　　●黑旋风双献功杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　及时雨单责状　正名　黑旋风双献功 
　　第一折
　　〔冲末扮孙孔目搽旦扮郭念儿同上〕〔孙孔目诗云〕人道公门不可入。我道公门好修行。若将曲直无颠倒。脚踏莲花步步生。小生郓城县人氏。姓孙名荣。浑家姓郭。是郭念儿。嫡亲的两口儿家属。我在这衙门中做着个把笔司吏。我许了这泰安神州三年香愿。今年第三年也。这浑家要跟随将我去。争奈小生平昔间软弱。泰安神州谎子极多。哨子极广。怎生得一个护臂跟随将我去方可。大嫂。你在家中安排下茶饭。我去长街市上寻一个护臂。走一遭去来。〔下〕〔搽旦云〕孔目。你寻了护臂。早些儿来波。这里也无人。我心上只想着那白衙内。和他有些不伶俐的勾当。我已央人叫他去了。只等来时。自有说话。〔诗云〕衙内性儿乖。把他叫将来。说些私情话。必定称心怀。〔下〕〔外扮宋江吴学究领偻罗上〕〔宋江诗云〕家住梁山泊。平生不种田。刀磨风刃快。斧蘸月痕圆。强劫机谋广。潜偷胆力全。弟兄三十六。个个敢争先。某姓宋名江。字公明。绰号及时雨者是也。幼年曾为郓州郓城县把笔司吏。因带酒杀了阎婆惜。被告到官。脊杖六十。迭配江州牢城。因打此梁山经过。有我八拜交的哥哥晁盖。知某有难。领偻罗下山将解人打死。救某上山。就让我第二把交椅坐。哥哥晁盖三打祝家庄身亡。众兄弟拜某为头领。某聚三十六大伙。七十二小伙。半垓来小偻罗。寨名水浒。泊号梁山。纵横河港一千条。四下方圆八百里。东连大海。西接济阳。南通巨野金乡。北靠青齐兖郓。有七十二道深河港。屯数百只战舰艨艟。三十六座宴楼台。聚几千家军粮马草。风高敢放连天火。月黑提刀去杀人。我有个八拜交的兄弟。姓孙是孔目。许下泰安神州烧香三年。烧了二年也。今年是第三年。问某讨个护臂的人。小偻罗。寨门首望着。若兄弟来时。报复某知道。〔偻罗云〕理会的。〔孙孔目上云〕小生孙孔目的便是。我离了家中。瞒着我浑家。则说街市上寻个护臂的人去。我这里离梁山至近。宋江哥哥是我旧交的朋友。我问他讨一个护臂去。可早来到也。你们休放冷箭。报复去。道有孔目孙荣特地拜见哥哥来。〔偻罗报科云〕喏。报的哥哥得知。有孔目孙荣到此求见。〔宋江云〕道有请。〔偻罗云〕请进。〔孔目做见科云〕哥哥。多时不见。受你兄弟两拜。〔宋江云〕兄弟免礼。此一来莫非为讨护臂么。〔孙孔目云〕哥哥。我则为这三年香愿。今年是第三年也。要带媳妇儿前去。那泰安神州谎子极多。哨子极广。特来问哥哥这里告一个护臂来。〔宋江云〕学究兄弟。这桩事难以点差。小偻罗踏着山冈。传着某的将令道。三十六大伙。七十二小伙。半垓来小偻罗。那一个好男子保着孙孔目上泰安神州烧香去。可是有也是无。〔偻罗云〕理会的。我出得这门去。兀那三十六大伙。七十二小伙。半垓来小偻罗。那个好男子保着孙孔目上泰安神州烧香去。可是有也是无。〔做三科〕〔正末扮李逵上云〕有有有。我敢去。我敢去。〔唱〕
　　【正宫端正好】遮莫待渡关河。登途径。把哥哥直送上泰岳山城。将我这夹钢斧绰清泉触白石■〈扌蚩〉■〈扌蚩〉的新磨净。放心也我和那合死的官军并。
　　〔云〕报复去。道有山儿李逵来了也。〔偻罗云〕喏。报得哥哥得知。有山儿李逵来了也。〔宋江云〕着他过来。〔偻罗云〕着过去。〔正末做见科云〕宋江哥哥。喏。学究哥哥。喏。你兄弟来了也。〔宋江云〕兄弟。有个客人在此。你和他厮见咱。〔正末做见孔目科云〕你兄弟知道。客人喏。〔孙孔目惊科云〕是人也那是鬼。〔宋江云〕兄弟休惊莫怕。则他是第十三个头领。山儿李逵。这人相貌虽恶。心是善的。〔正末唱〕
　　【滚绣球】我这里见客人。将礼数迎。把我这两只手插定。哥也他见我这威凛凛的身似碑亭。他可惯听。我这莽壮声。諕他一个痴挣。諕得荆棘律的胆战心惊。〔带云〕哥也。他不怕我别的。〔唱〕他见我风吹的龌龊是这鼻凹里黑。他见我血渍的腌■〈月替〉是这衲袄腥。审问个叮咛。
　　〔宋江云〕山儿。这桩事我还不曾点差。你可是要去。只你这个名字不好。谁不知你是李逵。你更了名改了姓者。〔正末云〕哥也。你兄弟去便去。要改这名字怎的。〔宋江云〕你改了着。〔正末云〕既要我改。我改做山儿者波。〔宋江云〕谁不知你是山儿。〔正末云〕改做李逵者波。〔宋江云〕谁不知你是李逵。〔正末云〕你兄弟老爷老娘家姓王。改做王重义者波。〔宋江云〕虽然更了名。改了姓。你这般茜红巾。腥衲袄。干红褡膊。腿绷护膝。八答麻鞋。恰便似那烟熏的子路。墨染的金刚。休道是白日里。夜晚间揣摸着你呵。也不是个好人。〔正末云〕你兄弟打扮做庄家后生。可是如何。〔宋江云〕这等便堪可去。只是那得庄家的衣服来。〔正末云〕有有有。你兄弟下得山去。在那官道傍边一壁掩映着。等那庄家过去。哥。你那衣服借与我使一使儿。那厮与我。万事罢论。他但说个不与。我一只手揪住衣服领上。一只手揝住脚腕。滴溜扑摔个一字交。阔脚板踏着那厮胸膛。举起我这夹钢板斧来。觑着那厮嘴缝鼻凹。恰待砍下。哥。休道是衣服。那厮连铁锄都与你兄弟了也。〔唱〕
　　【倘秀才】我今日改换了山寨的丑名。我打扮做个庄家后生。我着那捕盗官军摸不着我影。忒搊杀。好相争。我和他斗迎。
　　〔宋江云〕山儿。泰安神州。天下英雄都在那里。你休与人厮丢厮打。做那打家截道杀人放火的勾当。〔正末唱〕
　　【伴读书】泰安州便有那千千丈陷虎池万万尺牢龙阱。我和你待摆手去横行。管教他抹着我的无干净。保护得俺哥哥不许生疾病。若是有差迟失了军中令。哥也我便情愿纳下一纸儿军状为凭。
　　〔宋江云〕山儿。你要写文书最好。只是你输着什么。〔正末云〕哥也。您兄弟这一去保护得哥哥无是无非还家来。若有些失错呵。我情愿输三两银子。〔宋江云〕这个少哩。〔正末云〕哦。我再做个东道。请你那一班落保的都吃一个烂醉何如。〔宋江云〕也还少哩。〔正末云〕罢罢罢。我情愿输了这六阳魁首。〔唱〕
　　【笑和尚】你你你道我调着嘴不志诚。我我我打着手多承领。管管管他壮着胆无徯幸。倘倘倘若是到泰安州败了兴。敢敢敢指梁山誓不回程。来来来我情愿输了我吃饭的这一颗头和颈。
　　〔宋江云〕山儿。你便写得是了。只要你下山去。常忍事饶人者。〔正末云〕哥也。假似有人骂您兄弟呢。〔宋江云〕忍了。〔正末云〕有人唾在兄弟脸上呢。〔宋江云〕你也还他些。〔正末云〕还他这些儿。〔宋江云〕少。〔正末云〕还他这些儿。〔宋江云〕少。〔正末云〕还到这里怕做甚么。〔做打拳科〕〔宋江云〕可不打杀人也则要你把是和非少争竞些儿纔好。〔正末唱〕
　　【耍孩儿】是和非谁共你闲相竞。假若是买物件多和少也不和他争。若有醉汉每骂我一千场。〔带云〕哥也。你骂的是。〔唱〕我只索忙陪着笑脸儿相迎。那厮鼻中残涕望着我这耳根边喷。那厮口内顽涎望着我面上零。再不和他亲折证。我只是吞声忍气。匿迹潜形。
　　〔宋江云〕那泰安山神州庙。有一等打摞台赌本事的。要与人厮打。你见他山棚上摆着许多利物。只怕你忍不过。就要厮打起来。也不见得。〔正末唱〕
　　【一煞】有那等打摞台使会能。摆山棚博个赢。占场儿没一个敢和他争施逞。拳打的南山猛虎难藏隐。脚踢的北海蛟龙怎住停。我也只紧闭口不放些儿硬。我只做没些本领。再不应承。
　　〔宋江云〕如今你怎生打扮去纔好。〔正末唱〕
　　【二煞】我将烟毡帽遮了眼睛。粗布帛缚了腿脡。着谁人识破我乔行径。〔宋江云〕孙孔目哥哥到那山上要点烛烧香。回钱了愿。都是你与他当值来。〔正末唱〕他上山时我与他备点烛烧香的事。下山时我与他供回钱了愿的情。一步步跟随竟。〔宋江云〕假似哥哥上马呵。〔正末唱〕上马处就与他执鞭坠■〈釒凳〉。〔宋江云〕假似哥哥吃酒。呵〔正末唱〕吃酒处就与他绰旋提觥。
　　〔宋江云〕那一个孙大嫂。可也生得大有颜色。只怕那一伙闲汉跟着他走。不好意思。〔正末唱〕
　　【三煞】那大嫂年又青。貌又整。则被他一班儿恶少相缠定。似这等天宽地荡的清平世。怎容得女纵男淫泼贱精。触犯我真无幸。请大嫂轻轻移步。和哥哥慢慢同行。
　　〔宋江云〕山儿。我教道你一句话儿。你听者。是恭敬不如从命。〔正末唱〕
　　【哨篇】可便道恭敬不如从命。今日里奉着哥哥令。若有人将哥哥厮欺负。我和他两白日便见那簸箕星。则我这两条臂拦关扶碑。则我这两只手可敢便直钓缺丁。理会的山儿性。我从来个路见不平。爱与人当道撅坑。我喝一喝骨都都海波腾。撼一撼赤力力山岳崩。但恼着我黑脸的爹爹。和他做场的歹斗。翻过来落可便吊盘的煎饼。
　　〔宋江云〕便好道弓硬弦长断。人强祸必随。你若保着孙孔目回来时。我自有重赏。小心在意。则要你忍事饶人者。〔正末云〕哥哥。你放心也。〔唱〕
　　【煞尾】我去呵两只手忙揪住巅崄峰。两只脚牢踏住村峭岭。主张的我神州庙里身周正。我可敢■〈扌班〉倒那嵯峨〔带云〕放心也。哥。〔唱〕这一座泰山顶。〔同孙孔目下〕
　　〔吴学究云〕李山儿与孙孔目去了也。恐怕有失。还该差神行太保戴宗。尾着他去。打探消息。我们方好接应他。〔宋江云〕这说的是。小偻罗传令与神行太保戴宗。着他星夜下山。打听李山儿消息。疾来回报者。〔卒子云〕理会的。〔宋江诗云〕孙孔目要护臂烧香。李山儿怕惹事遭殃。因此上差神行太保。将消息早报取堤防。〔同下〕
　　〔音释〕
　　郓云去声　软即软字　称去声　蘸音湛　难去声　济上声　港音讲　屯音豚　舰音槛　艨音蒙　艟音同　离去声　将去声　绰超上声　■〈扌蚩〉抽支切　相去声　听平声　龌于角切　龊侧角切　凹汪卦切　腤音庵　■〈月替〉音簪　茜阡去声　绷音崩　揝簪上声　搊音炒　兴去声　应平声　旋旋去声　觥姑横切　思去声　簸音播　撼含去声　崄与险同　■〈扌班〉音班　嵯仓梭切
　　楔子
　　〔搽旦上云〕妾身是孙孔目的浑家郭念儿的便是。有孔目街市上寻护臂去了。我瞒着他。着人寻那白衙内来。有紧要的说话。可怎生这早晚还不见他来也。〔净扮白衙内上诗云〕五脏六腑刚是俏。四肢八节却无才。村入骨头挑不出。俏从胎里带将来。自家白赤交的便是。官拜衙内之职。我是那权豪势要之家。打死人不偿命的。有这孙孔目浑家。是郭念儿。和我两个有些不伶俐的勾当。他着人来寻我。我如今到他家里。若是他夫主不在家。我和他说几句话。可早来到门首也。孙孔目在家么。〔搽旦云〕这个是他来了。孔目不在家。你进来。〔白衙内做见科〕〔搽旦云〕我着人寻你。你在那里。这早晚纔来。〔白衙内云〕我也忙。你唤我做甚么。〔搽旦云〕如今孙孔目同我要往泰安神州烧香去。他说在火垆店里安下。我有一计。你便先去那里等着我。我有两句儿唱。你则听着。我便道眉儿镇常扢皱。你便唱夫妻每醉了还依旧。我叫衙内。你叫念儿。我和你两个跳上马便走。〔白衙内云〕此计大妙。你先到那里。你便等着我。我先到那里。我便等着你。若见了你呵。跳上马牙不约儿赤便走。〔搽旦云〕衙内去了也。这早晚孙孔目为甚不来。〔孙孔目同正末上云〕兄弟。来到我家门首也。你过去与嫂嫂厮见咱。〔正末云〕哥也。请嫂嫂厮见咱。〔孙孔目云〕大嫂。我寻了个护臂。是王重义。你和他厮见咱。〔正末见旦儿科云〕嫂嫂休怪。恕生面少拜识。〔搽旦云〕呸。脸脑儿恰似个贼。〔孙孔目云〕你好歹口也。他听着哩。〔正末云〕哥哥。你兄弟有一句话可是敢说么。〔孙孔目云〕兄弟有甚话说。〔正末云〕这嫂嫂敢不和哥哥是儿女夫妻么。〔孙孔目云〕你好眼毒也。你怎么便认将出来。〔正末云〕我便认出来也。〔唱〕
　　【越调金蕉叶】你看他那说话处呵〔带云〕我纔说道恕生面少拜识。〔唱〕他做多少丢眉弄色。〔搽旦云〕你看我这几步儿走。〔正末唱〕你看他那行动处呵〔带云〕娘也又不是那小脚儿。坚里一尺。横里五寸。〔唱〕做多少家鞋弓袜窄。可怕不打扮得十分像胎。〔带云〕哥哥。不是你兄弟口歹也。〔唱〕你可敢记着一场天来大小利害。
　　〔孙孔目云〕大嫂。收拾行李。咱烧香去来。〔同下〕〔丑扮店小二上诗云〕买卖归来汗未消。上床犹自想来朝。为甚当家头先白。一夜起来七八遭。小可是这火垆店上一个卖酒的。但是南来北往官员士庶人等进香的。都在我这店中安歇。我今日开开板搭。烧的旋锅儿热着。是有甚么人来。〔正末同孙孔目搽旦上〕〔正末云〕哥也。来到这火垆店。小二哥有么。〔店小二云〕官人每。打了火过去。〔正末云〕有干净房儿么。俺住一住。〔店小二云〕官人请里边来。有头一间房子干净。正好住。〔孙孔目云〕小二哥。把俺这大嫂寄在这里。不许放甚么闲杂人等到来搅扰。大嫂。你则在这店中头一间房子里等着。我和兄弟占了房子便来也。〔搽旦云〕你可早些儿来。我可害怕。〔正末云〕嫂嫂。你则在这里。我和俺哥哥占了房子便来也。〔搽旦云〕你可早些儿来。我可害怕哩。〔正末云〕嫂嫂。你在这里。青天白日。害甚么怕。哥哥去波。〔搽旦云〕孔目。你则早些儿回来。〔孙孔目云〕我知道。〔搽旦云〕孔目。你是必早些儿来。休着我忧心也。〔正末云〕哦。这个嫂嫂。你直这般割舍不得那。〔唱〕
　　【幺篇】哎。你个嫂嫂莫得见责。也则是亏着俺为人在客。我恰纔嘱付了三回五解。〔搽旦扯孔目科云〕孔目。你早些儿回来。〔孙孔目云〕我就回来也。〔正末扯孔目做走科云〕嫂嫂不索说。我和哥哥便来。我恰纔嘱付了店家安抚了嫂嫂。天色将晚也。〔唱〕则去兀那泰安州寻一个家头房子去来。〔同下〕
　　〔白衙内上云〕自家白衙内的便是。有郭念儿约我在这火垆店内相等。我便来到这里。他不知在那里。〔搽旦云〕不知那白衙内来了也不曾。我自唱一声咱。〔唱〕眉儿镇常扢皱。〔白衙内唱〕夫妻每醉了还依旧。〔做叫科云〕念儿。〔搽旦云〕衙内。快上马俺和你去来。〔同下〕〔店小二云〕怎么了。恰纔那官人寄下的女人。平白地唱了一声。外边一个人也唱了一声。他两个私奔走了。如今他那弟兄两个来时。我可怎么回他的话。〔孔目上云〕我与兄弟泰安神州占了房子。我想我的大嫂独自一个在那店肆中。我放心不下。我撇了我那兄弟。看我那浑家去。来到这店肆中。我那大嫂呢。〔店小二云〕哥也。是我在这里。〔孙孔目寻科云〕你怕不在这里。只问你我浑家那里去了。〔店小二云〕我说则说。你休烦恼。你两个占房子去了。你大嫂平白的唱甚么眉儿镇常扢皱。外边一个人也唱了一声。道是夫妻每醉了还依旧。一个叫念儿。一个叫衙内。无三念无两念。则一念他就念得走了。〔孙孔目云〕我儿你死也。我这浑家寄在这里。着人拐的走了。我到田间。可等我兄弟来时。他便和你说话。〔诗云〕浑家好容貌。生得十分俏。被人拐去了。须索把状告。〔同下〕
　　〔音释〕
　　色筛上声　窄斋上声　责斋上声　客音楷　拐乖上声
　　第二折
　　〔正末上云〕自家山儿的便是。和俺哥哥草参亭上占房子去来。三转身不见俺哥哥。想必去那店肆中望俺那嫂嫂去了。你看时遇春天。是好景致也呵。〔唱〕
　　【仙吕点绛唇】柳絮堪撦。似飞花引惹。纷纷谢。莺燕调舌。此景宜游冶。
　　【混江龙】春光明晔。路行人拂袖扑蝴蝶。你觑那往来不断。车马相接。墙角畔滴溜溜草稕儿挑。茅檐外疎剌剌布帘儿斜。可知道你做营运的家家业。大古里人烟热闹。买卖稠迭。
　　【油葫芦】三月春光景物别。好着我难弃舍。怎当这佳人士女醉扶者。你看那桃花杏花都开彻。更和那梨花初放如银叶。〔白衙内同搽旦上〕〔衙内云〕大姐。咱行动些。〔正末唱〕我这里七留七林行。他那里必丢不搭说。又被那伙乔男乔女将咱来拽。〔白衙内做撞正末科〕〔白衙内云〕不中。走走走。〔同下〕〔正末唱〕这田地上赤留兀剌那时节。
　　〔云〕甚么人绊我这一脚。不是赶俺哥哥忙呵。我不道的饶了你也。〔唱〕
　　【天下乐】打得那一匹马不剌剌走不迭。〔孙孔目同店小二上〕〔孙孔目云〕我那浑家到那里去了。〔正末唱〕我这里便观也波绝。那里无话说。我见他自推自攧自哽咽。我与你便一处行。一处歇。哥也不知道你烦恼因甚些。
　　〔云〕哥也。怎么撇下我先来了那。〔孙孔目云〕我因放我大嫂不下。我先回来看他。谁想这店中不见了大嫂也。〔正末云〕哥也。可怎生不见俺嫂嫂么。〔孙孔目云〕兄弟你休问我。你则问店小二去。〔正末云〕兀那店小二。俺嫂嫂呢。〔店小二做怕科〕〔孙孔目云〕你则问店小二。〔正末云〕兀那厮。俺嫂嫂呢。〔店小二云〕着人拐的去了。〔正末云〕怎生着人拐将去了也。〔正末做打店小二孙孔目劝科〕〔正末云〕哥也。你放手。〔唱〕
　　【醉扶归】则俺这拳起处如刀切。恨不得打塌这厮太阳穴。〔孔目■〈扌班〉正末科云〕兄弟也。干他甚么事。〔正末云〕哥也。你放手。〔唱〕你将我这臂膊休■〈扌班〉住了者。〔带云〕我不打这厮别的。〔唱〕只打这厮强夺人妻妾。〔带云〕兀那厮。可不道寄在不寄失。〔唱〕你是个小主人家可不道管着一个甚也。我恨不得一把火刮刮匝匝烧了你这村房舍。
　　〔云〕哥也。我见来。我见来。一个男子汉。一个妇人。两个迭骑着马。我正行走着里。被那马撞了我一脚。我待要赶去来。因为赶着哥哥。不曾去得。哥也。打与你一个模状儿。我见那厮的衣裳鞍马。说起来看是也不是。〔唱〕
　　【一半儿】我适纔途中马上见他些。那一个妇人迭坐着鞍儿把身体趄。那一个乔才横摔着鞭儿穿插的别。我打个模状儿说。可不道有一半儿朦胧倒有一半儿切。
　　〔孙孔目云〕店小二哥。你只听我兄弟说他穿的衣服。和你两个对着。可是他么。〔店小二云〕哥。你说将来看是也不是。〔正末唱〕
　　【后庭花】那厮绿罗衫绦是玉结。皁头巾环是减铁。〔店小二云〕正是正是。〔正末唱〕他戴着个玉顶子新椶笠。穿着对锦沿边干皁靴。〔店小二云〕这个一发是了。他叫做什么衙内。〔正末唱〕那厮畅好是忒唓嗻。且莫说他■〈鸟戎〉儿小鹞。吹筒粘竿有诸般来摆设。只他马儿上更驮着一个女艳冶。
　　〔孙孔目云〕眼见得他是一个权豪势要之家。着他拐了我浑家去。可怎了也。〔正末云〕哥也。那厮走得也不远。我和你赶将去。〔店小二云〕哥。我对你说。那个妇人在店里面唱一声道。眉儿镇常扢皱。那一个衙内在店外面唱一声道。夫妻每醉了还依旧。一个叫道衙内。一个叫道念儿。无三念无两念。只一念便念得走了。〔正末唱〕
　　【醉扶归】那妇人呵他唱一句为关节。那乔才呵他应一句到来也两下里慌速速怕甚么途路赊。必然个宽打着大周折。我和你疾忙赶上者。将他一双的在马前拽。
　　〔孙孔目云〕兄弟你休去。你这一去。则是你独自一个。他那里人手极多。你手里又无兵器。则怕你近不得他。〔正末唱〕
　　【赚煞尾】我也不用一条鎗。也不用三尺铁。则俺这壮士怒目前见血。东岳庙磕塔的相逢无话说。把那厮滴溜扑马上活挟。他若是与时节。万事无些。不与呵山儿待放会劣■〈忄敝〉。恼起我这草坡前倒拖牛的性格。强逞我这些敌官军勇烈。我把那厮脊梁骨各支支生撧做两三截。〔下〕
　　〔孙孔目云〕兀那厮。你认的拐了我浑家的那个人么。〔店小二云〕他是那白衙内。又唤做甚么白赤交。〔孙孔目云〕既然是这等。我去大衙门里告这厮走一遭去。我那个大嫂也。则被你想杀我也。〔下〕〔店小二云〕怎么了。那一个赶那厮去了。这一个告状去了。他这一去若是赶不上回来。我可怎了。我关上门也。不开这酒店罢。〔诗云〕今日造化低。惹场大是非。不如关了店。只去吊水鸡。〔下〕
　　〔音释〕
　　撦音车　舌绳遮切　晔音夜　蝶音爹　接音姐　稕音准　剌音辣　帘音廉　业音夜　迭音爹　别邦爷切　者音遮　彻昌惹切　叶音夜　说书惹切　拽音夜　节音姐　迭音爹　绝藏靴切　攧与跌同　咽衣也切　结饥也切　切音且　穴希耶切　妾音且　也音耶　趄青夜切　铁汤也切　椶音宗　笠音利　唓音奢　嗻音遮　■〈鸟戎〉音松　设商者切　折音者　血希也切　挟希爷切　■〈忄敝〉邦也切　格饥也切　烈郎夜切　撧疽雪切　截藏斜切
　　第三折
　　〔白衙内领张千上诗云〕小子白衙内。平生好倚翠。拐了郭念儿。一日七个醉。自家白衙内的便是。自从我拐了那郭念儿来。我则怕那孙孔目来告状。因此上我借这大衙门坐三日。他若来告状。我自有个主意。张千。门首觑着。若有告状的。放他过来。〔张千云〕理会的。〔孙孔目上云〕小生孙孔目的便是。被白衙内拐了我浑家去了。我来到这大衙门里。我告他一状。冤屈也。〔白衙内云〕甚么人叫冤屈。张千。与我拿将过来。〔张千云〕当面。〔白衙内云〕兀那厮告甚么。〔孙孔目云〕大人。我告着白衙内白赤交拐了我浑家去了。望大人可怜见。与小人做主。他把良人妇女拐了。则这等干罢。那厮少不得车碾马踏。该杀该剐。〔白衙内云〕这厮你怎么这等骂他。假似他听得呢。〔孙孔目云〕他有偌长耳朵。〔白衙内云〕这厮无礼。拏枷来上了枷。下在死囚牢里去。〔孔目云〕大人。我是原告。〔白衙内云〕我这衙门里则枷原告。〔张千云〕你如今告谁。〔孙孔目云〕我告白衙内。〔张千云〕你原来不认得白衙内。则这便是白衙内。〔孙孔目云〕原来他便是白衙内。我告了关门状。可着谁人救我那。〔下〕〔白衙内云〕如何。我道他来告状么。如今把这厮下在死囚牢里。我直牢死他。他浑家便属了我。凭着我这片好心肠。天也与我条儿糖吃。〔同下〕〔丑扮牢子上诗云〕有福之人人服侍。无福之人服侍人。小可牢子的便是。今日该我当直。有孔目孙荣下在死囚牢里。不免拏他出来。〔孙孔目带枷上〕〔牢子云〕入牢先吃三十杀威棍。〔孙孔目云〕大哥。则望你照顾我来。〔牢子云〕罢罢罢。且入牢去。将军柱上拴了头发。上了脚镣手扭。抬上匣床。使上滚肚索。拽拽拽。〔孙孔目叫科〕〔牢子云〕你灯油钱也无。免苦钱也无。倒要吃着死囚的饭。有这等好处。你也带挈我去走走。〔正末上云〕这里也无人。山儿也。事要前思。免劳后悔。当此一日。小偻罗踏着山冈。问了三声道。有好男子跟的孙孔目哥哥往泰安神州烧香去。你正是囊里盛锥。尖者自出。我便道我敢去。我敢去。又立了军状。在宋江哥哥根前说下大言。保护得孙孔目无事还家来。若有些失错呵。愿输项上这颗头。同孔目下的山来。到得火垆店内。我和他草参亭上占房子去。不知甚么人把大嫂拐的去了。我说哥哥。你则在这里。我不问那里赶上那厮。夺得大嫂回来。我则赶他去了。谁想那哥正告在刁了俺大嫂的白衙内根前。如今把哥下在死囚牢里。山儿也。你有甚么面目见俺宋江哥哥。我无计可使。权打扮做个庄家呆后生。提着这饭罐儿。我怎能勾入的那牢里去呵。我自有个主意也。〔唱〕
　　【双调新水令】我可便为哥哥打扮个丑容仪。〔带云〕有那等不认得我的。他道我是个呆厮呆厮。有那等认得我的。他便道我那里是真呆厮。倒是个真贼。〔唱〕怎知道我是那宋公明的兄弟。可也自有咱心上事。不许外人知。将我这饭罐儿忙提。山儿也可用着你那贼见识入牢内。
　　〔做向古门问科云〕大哥。那里是那牢哩。〔内应云〕高墙儿矮门。棘针屯着的便是。〔正末云〕哦。高墙儿矮门儿。一周遭棘针屯着的便是。多谢了大哥。〔做走科云〕此间是牢门首也。放下这饭罐儿。我拽动这牵铃索。山儿也。你寻思波。着那牢子便道。你既是做庄家呆后生。便怎生认得个是牵铃索。可不显出来了。傍边儿有这半头砖。我拾将起来。我是敲这门咱。叔待叔待。你家里有人么。〔牢子云〕甚么人。敢是提牢官来了。住着。若是提牢官呵。拽动这牵铃索。可是甚么人打得这牢门冬冬的响。我且开开这门看咱。〔正末与牢子撞倒科〕〔牢子云〕我打您个弟子孩儿。〔正末云〕叔待。你为甚么打我那。〔牢子笑科云〕。原来是个庄家呆厮。〔正末唱〕
　　【落梅风】我这里高声的叫叫到那五六回。哥哥你便开门呆厮可便与哥哥支揖。〔牢子打科云〕这呆厮好无礼也。你怎么抱住我两只手臂。我打这个弟子孩儿。〔正末唱〕做甚么恶哏哏怒从你那心上起。叔待呆厮不曾汤着你。不索你没来由这般叫天吖地。
　　〔牢子云〕你是甚么人。〔正末云〕叔待。孩儿每是个庄家。〔牢子云〕你这庄家们倒会受用快乐。〔正末云〕叔待。俺这庄家至受苦恼也。〔唱〕
　　【夜行船】俺家里要打水浇畦。〔带云〕打罢那水。浇罢那畦。俺娘道。呆厮。你还不往田里去。〔唱〕我又索与他压耙扶犂。〔牢子云〕好也。他把我当耕牛使用。〔正末唱〕我家里还待要打柴刈苇。织屦编席。倒杼翻机。俺做庄家忒老实。俺可也不谎诈不虚脾。
　　〔牢子云〕兀那厮。你来这里做甚么。〔正末云〕叔待。你家里有我个孙孔目哥哥么。〔牢子云〕这弟子孩儿不知是牢。他说是我家里。他姓孙。你可姓甚么。〔正末云〕我姓王。〔牢子云〕我打这个弟子孩儿。他姓孙。你姓王。怎么是兄弟。〔正末云〕叔待。我可知和他不亲哩。这孔目跟的那官人到俺那乡里劝农去来。见我家房子干凈。他就在俺家里下。俺娘见他是个孔目。将那好茶好饭儿这般管待。他因问俺娘姓甚么。俺娘道我姓孙。那孔目道我也姓孙。他拜俺娘做姑姑。俺娘道。俺家里别无甚么人。只则有这个呆厮。早晚去那城里面纳些秋粮儿。纳些夏税儿。你便照顾他。俺是这般亲。俺那里是那真个的亲眷来那。〔牢子云〕原来是这等。〔正末唱〕
　　【甜水令】俺那时节因纳税当差。曾离乡下。到来城内。〔牢子云〕这个也是认的兄弟。打甚么紧。〔正末唱〕因此上认义我做相识。〔牢子云〕若是要见他。须是替他将油灯钱苦恼钱都与我些。〔正末唱〕我待要与俺哥哥。送些茶饭。见些情义。俺两个又不是那真个亲戚。
　　【得胜令】呀。便问我要东西。叔待则你那没梁桶儿便休提。不比你财主们多周济。量俺这穷庄家有甚的。俺真个堪嗤。俺孩儿每卧土坑披麻被。你可也争知。〔带云〕还有精着腿。无个袴儿穿的。〔唱〕谁有那闲钱补笊篱。
　　〔牢子云〕你看这个弟子孩儿。把这头扭过来。蓦过去。一阵尿臊臭。如今开开这牢门。我着他先进去。等待低下头。我一脚蹬倒这厮。我取一面咲。兀那呆厮。你先进牢里去。看你哥哥那。〔正末云〕叔待。你先行波。〔牢子做不走科云〕我腿转筋。〔正末云〕叔待。你休怪。呆厮说俺家里个老驴。也是这么抽蹄抽脚的。〔牢子云〕陡。〔正末云〕叔待。你又怎么的。〔牢子云〕我腿上一个疮。〔正末云〕早看觑着。不要迟了。怕变做疔疮哩。〔牢子云〕你看这厮骂得我好。〔正末云〕叔待。你将我的这件东西波。〔牢子云〕甚么东西。〔正末云〕俺娘与了我一贯钞。着我路上做盘缠。我就揣在怀里。怎么的吊了。俺大家寻一寻还我〔牢子云〕等我替你寻。〔牢子低头科〕〔正末蹬科〕〔牢子跌倒科〕〔正末入门科云〕叔待。我先进来了也。叔待。你家里怎生这般黑洞洞的。〔牢子云〕一个傻弟子孩儿。休要呆着。跟将我来。〔正末云〕叔待。你家里人一定不老实。可怎生高墙矮门儿。一周遭棘针儿屯着。〔牢子云〕呆厮。跟的我来。这是牢里。〔正末笑科云〕呵呵。我怎知是牢里。〔唱〕
　　【归塞北】他前面引只。我背后把他跟随。我将这田地儿踏窝坨儿来记。呀。谁知道一步步走入那棘针根底。
　　【雁儿落】那坨儿里墙较低。那坨儿里门不闭。那坨儿里得空便。那坨儿里无寻觅。
　　〔牢子云〕跟着我入牢里去。〔正末唱〕
　　【川拨棹】跟着他入牢内。使尽我这贼见识。哭哭啼啼。切切悲悲。则俺那孔目哥哥在那里。你可也思量些甚饭食。
　　〔云〕孔目哥哥。〔孙孔目应科云〕哎哟。唤我的是谁。〔正末唱〕
　　【七兄弟】我这里唤你。倒问我是谁。唤你的是王重义。〔云〕哎哟。哥哥也。〔孙孔目云〕兄弟也。你在那里来。〔牢子打科云〕休要大惊小怪的。〔正末唱〕阁不住两眼恓惶泪。俺哥哥含冤负屈有谁知。兀的不断送在高墙厚壁矮门内。
　　【梅花酒】哥这罪也自省的。使不着你精细。使不着你伶俐。竟不如你甚日脱离。告押衙休疑惑。辨别个是和非。有关防无势力。把平人下在死田地。
　　【喜江南】呀。俺哥哥又不是打家截道的杀人贼。倒赔了个如花似玉的好娇妻。送与你这倚权挟势白衙内。到今朝这日。纔得我非亲是亲的送那碗饭儿吃。
　　〔牢子云〕你看这呆厮。口里只管笃笃喃喃的说着许多说话。既然有饭。快拏将来喂他些罢。〔正末云〕叔待。与俺哥哥些饭儿吃。〔做解手科〕〔牢子打科云〕你喂他饭便罢。你怎么解他的手。〔正末云〕你休打波。叔待。不要斗我耍。你将我的来波。〔牢子云〕敢又是那一贯钞。〔正末唱〕
　　【归塞北】俺哥哥三朝的五日。可便忍饿躭饥。五六日不曾尝着水米。常言道饥饱劳役。
　　〔云〕叔待。你将我的来波。〔唱〕
　　【雁儿落】他烟支支的撒滞殢。涎邓邓相调戏。别无人则有你。〔云〕你这个神道。是甚么神道。〔牢子云〕这个是狱神。〔正末云〕你跪着。我也跪着。〔唱〕咱两个说取一个牙疼誓。
　　〔牢子云〕你为甚么也跪着神道。要我说誓来。〔正末唱〕
　　【小将军】我恰纔送些茶饭与俺哥哥且点饥〔带云〕你恰纔开门时节。你那头撞着我这头。叔待有倈。〔唱〕明白的把一张匙却插在这里。这路天地下不是你个坌东西。叔待我将你来跪了可便重还跪。
　　〔牢子云〕你便这一张匙打甚么不紧。你喂你哥哥饭去。〔正末云〕哥哥。你吃些儿波。〔孙孔目云〕我吃不得了也。〔正末云〕哥哥不吃。我自家吃。〔牢子云〕兀那呆厮。是甚么东西。〔正末云〕一罐子羊肉泡饭。哥哥不吃。我自家吃。〔牢子云〕你哥哥这几日吃死囚的饭。他不吃。拏来我吃。〔正末云〕你真个要吃。管山的烧柴。管水的吃水。管牢的吃我脚后根。〔牢子云〕这厮他倒伤着我。将来我吃。〔正末背科云〕我随身带着这蒙汗药。我如今搅在这饭里。他吃了呵。明日这早晚他还不醒哩。叔待。你吃你吃。〔牢子云〕将来我吃。〔做吹科〕〔正末云〕叔待。吹甚么哩。〔牢子云〕将来。我吹去了些砒霜巴豆。〔牢子吃饭科云〕倒好饭儿。乡里人家着得那花椒多了。吃下去麻撒撒的。哎哟。麻撒撒的。〔牢子倒科〕〔正末云〕兀那牢子起来。这厮麻倒了也。到明日也还不醒哩。我解放了俺哥哥。则不俺哥哥一个人。我把这满牢里人都放了。我开开这门。你每各自逃生去。哥哥。我指与你一条大路。你一径先上梁山寨。见俺宋江哥哥去。我晚间杀了白衙内。回来献功也。〔唱〕
　　【鸳鸯煞】这厮他两三番会使拖刀计。咱安排下搭救哥哥智。只在今日明朝。得胜而归。畅道天理难欺。人心怎昧。则他这肉眼愚眉。把一个黑旋风爹爹敢来也认不得。〔下〕
　　〔牢子起身慌科云〕哎哟。麻撒撒的。〔下〕
　　〔音释〕
　　碾年上声　剐音寡　镣音辽　杻音丑　盛音成　呆音爷　哏狠平声　吖音鸦　畦音奚　刈音乂　席星西切　杼音注　实绳知切　识伤以切　戚食洗切　的音底　蓦音陌　傻商鲊切　坨音陀　觅忙闭切　食绳知切　重平声　惑音回　力音利　贼则平声　日绳知切　吃音耻　役银计切　殢音腻　倈离靴切　坌滂闷切
　　第四折
　　〔白衙内同搽旦上〕〔白衙内诗云〕借坐衙门放告牌。引得他人插状来。专待囚牢身死后。方纔做了永远夫妻大称怀。自家白衙内的便是。我将孙孔目下在死囚牢中。早晚便是死的人也。俺夫妻永远团圆到老。兀的不快乐杀我也。正好饮酒。争奈无有了。我使的伴当去那同知家里取酒去。这早晚怎生不见来。〔正末扮祗候上云〕自家山儿的便是。我昨日救了俺孙孔目哥哥。今夜晚间杀白衙内。我打扮做个祗候人。提着这瓶酒。我则能勾到那厮根前。我自有个主意。天色晚了也。行动些。行动些。〔唱〕
　　【中吕粉蝶儿】酒果做缘由。安排下这场歹斗。两事家不肯干休。打这厮。损别人。安自己。他直吃到上灯前后。猛可里抬头。不觉的助杀气冷风吹透。
　　【醉春风】我想那一个滥如猫。这一个淫似狗。端的是泼无徒贼子更和着浪包娄。出尽了丑。丑。情理难容。杀人可恕。怎生能彀。
　　〔做见科云〕兀的不是酒。〔白衙内云〕放下酒。你自出去。〔正末云〕这厮赶将我出来我则在这窗儿外听着。看他说甚么。〔搽旦云〕衙内。你坐着。我去看些好菜蔬来。再吃酒哩。〔正末采住旦科云〕泼弟子。你认得我么。则我是王重义。休言语。但开口脖子上则一刀。〔搽旦云〕好汉饶我性命。〔正末唱〕
　　【上小楼】不要你将没作有。则要你贪花恋酒。我则见那一来一往。一上一下。摆脑摇头。则为你这个不识羞。和那个贼禽兽。双双的成就。〔云〕我不杀你。你可唱波。〔搽旦云〕唱甚么那。〔正末做揪搽旦科唱〕可唱你那眉儿镇常扢皱。
　　〔正末杀搽旦科云〕我把这一颗头且放在这里。我可杀白衙内去。这厮醉了。我怎么肯不明不暗杀了这厮。不免将凉酒喷醒他来。我慢慢的杀他未迟。〔做喷科〕〔白衙内云〕盖了天窗。猫溺下尿来了。〔做见正末科云〕你是谁。〔正末唱〕
　　【幺篇】争知道他在我面前。不堤防我在他背后。只见他手脚张狂。左右拦当。何处奔投。则为这吃剑头。送得俺哥哥牢内囚。风也不透。〔做揪白衙内科云〕我不杀你。你唱波。〔白衙内云〕着我唱甚么。〔正末唱〕可唱你那夫妻每醉了还依旧。
　　〔正末杀白衙内科云〕我把这两颗头都拏将来。做一搭里放者。再将他衣服上扯下一块来。捻做个纸捻。去腔子里蘸着热血。在白粉壁上写道。是宋江手下第十三个头领黑旋风李逵杀了这白衙内来。〔诗云〕从来白衙内。做事忒狡猾。拐了郭念儿。一步一勾搭。恼犯黑旋风。登时火性发。随你问傍人。该杀不该杀。写是写了。不免将着这二颗头。到梁山泊上宋江哥哥根前献功去来。〔唱〕
　　【小梁州】谁着你一世为人将妇女偷。见不得皓齿星眸。你道有闲茶浪酒结绸缪。天缘辏。不枉了好风流。
　　【幺篇】虽则是婚姻注定前生有。到的我黑爹爹一笔都勾。那里也月下客。冰上叟。多管是杀人的领袖。〔云〕俺如今回去见宋江哥哥。他问道。山儿。你那泰安山的事怎么了。我可也不说别的。〔唱〕则献上这血沥沥两颗活人。头〔下〕
　　〔宋江引吴学究孙孔目同卒子上〕〔宋江云〕某乃宋江是也。因为神行太保戴宗打探李山儿消息。说孙孔目兄弟到得泰安神州庙半山里草参亭子上。回来早不见了他的浑家。元来是被白衙内拐骗去了。想这厮是个有权有势的人。李山儿一个如何近傍得他。为此与吴学究星夜领一枝人马前来接应。幸喜孙孔目兄弟已先来了。单不知李山儿的下落。大小偻罗。作速与我趱上去者。〔正末上云〕兀那来的军马。不是我宋江哥哥也。〔宋江云〕那挑着两个人头的。不是李山儿么。〔正末云〕俺李山儿献功来。〔掷人头科〕〔唱〕
　　【满庭芳】奉哥哥元戎帅首。着我山儿孔目。同去泰岳神州。又谁知草参亭上刚回后。早不见了泼贼淫囚。〔带云〕元来他与白衙内呵。〔唱〕他两个笑吟吟成双做偶。背地里悄促促设计施谋。〔宋江云〕他可设甚计谋来。〔正末云〕比时孙孔目哥哥赶上去。正要寻个大衙门告他下来。岂知白衙内那厮早借一座大衙门。坐着专等他来告状。就一把拏住发下死囚牢里。指望将他禁死了。与他浑家做了永远夫妇。可不好那。〔唱〕专等待来追究。便将他牢监固守。只落得尽场儿都做了鬼胡由。
　　〔云〕我想当日在哥哥根前立下军政文书。若不救的孙孔目出来。岂不怕输了我李山儿这一颗头那。〔唱〕
　　【十二月】因此上装一个送饭的沾亲带友。那一个管牢的便不乱扯胡揪。他见了咱拏着的是饭羹羊肉。就待要一气儿呷上两盏三瓯。他怎知道下的有砒霜巴豆。但吃着早麻撒撒害得个魄丧魂丢。
　　【尧民歌】那时节先打发了孙家孔目出牢囚。我就直到他衙门里面报冤雠。只见他两个醉中情意正相投。更遇着我为他取到沽来酒。清也波讴。清讴乐未休。只这两句是他死时候。
　　〔宋江云〕他每两个唱着的是甚么曲儿。你就杀了他来。〔正末云〕当日那淫妇奸夫暗地期约。一个唱道。眉儿镇长扢皱。一个唱道。夫妻每醉了还依旧。两个跳上马。牙不约儿赤便走。今日撞着俺黑爹爹李山儿。一把揝住头髻。按翻地上。着他仍旧唱这两句曲儿。声未绝口。早磕擦的一板斧一个。劈下头来。〔唱〕
　　【随尾】他他他也会一骑马双驮着走。怎知俺两板斧劈下了头。这都是亲身作业亲身受。不枉了立军状的山儿果应了口。
　　〔宋江云〕今日枭了奸夫淫妇之首。都是李山儿之功也。小偻罗。将此两个首级挂号梁山泊前。警谕众庶。一面就忠义堂上。窨下酒。卧番羊。与孙孔目李山儿共做一个庆喜筵席者。〔词云〕白衙内倚势挟权。泼贱妇暗合团圆。孙孔目反遭缧绁。有口也怎得伸冤。黑旋风拔刀相助。双献头号令山前。宋公明替天行道。到今日庆赏开筵。
　　〔音释〕
　　溺尼叫切　捻音碾　辏仓救切　肉柔去声　缧音雷　绁音屑
　　题目　及时雨单责状　
　　正名　黑旋风双献功
　　黑旋风双献功杂剧终

《元曲选》　吕须贾大夫■〈言〈宀卒〉〉范叔杂剧　（明）臧晋叔 编
　　须贾大夫■〈言〈宀卒〉〉范叔杂剧　　（元）髙文秀 撰
　　●须贾大夫■〈言〈宀卒〉〉范叔杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　须贾大夫■〈言〈宀卒〉〉范叔　正名　张禄丞相报魏齐 
　　楔子
　　〔凈扮魏齐领卒子上诗云〕自从分晋列为侯。天下雄兵数汴州。谁想马陵遭败后。至今说着也还羞。某乃魏齐是也。佐于魏国。为丞相之职。想俺先祖魏斯。与那赵籍韩虔。同为晋大夫。三分其地。我魏国建都于大梁。今天下并为七国。是秦齐燕赵韩楚和俺魏国。各据疆土。倚强凌弱。不肯相下。俺魏国与齐国有积世之雠。前年齐国遣孙膑统领军马。明称救韩。暗来袭魏。被他诈败佯输。添兵减灶。在马陵山下。削木为号。众弩俱发。射死大将庞涓。摅了长兄公子申归齐。俺魏国从此不振。曾许他三年一进贡。屈指之间。早是三年了也。近日俺惠王病染不安。命俺权国。欲遣一文武全备能言快语之士。往聘齐国。一来还他三年贡物。二来求放公子申还朝。重修两国之好。永为唇齿之邦。俺国中惟有中大夫须贾其人。可以任使。已曾奏知俺主。着他前去。他说今日起程。必来辞别。可怎生这早晚还不见来。左右。与我门首觑者。若须贾来时。报复我知道。〔卒子云〕理会的。〔冲末扮须贾上云〕小官魏国中大夫须贾是也。俺主惠王不豫。魏齐权国。令小官奉使于齐。奈小官生而拙讷。不能应对。恐误两国之好。小官家中有一辩士。乃是范雎。此人深怀妙策。广览羣书。问一答十。堪充其任。小官欲举此人同去。也见俺魏国多才。有何不可。此间正是相府门首。小校报复去。道有须贾来了也。〔卒子做报科〕〔魏齐云〕道有请。〔卒子云〕请进。〔做见科〕〔魏齐云〕大夫。你来了也。今日为何还不登程。〔须贾云〕须贾行李已发。还有一事未敢擅便。特此禀知。〔魏齐云〕大夫有何事。但说不妨。〔须贾云〕须贾平日拙口钝辞。犹恐应对有误。家中有一辩士。名曰范雎。得与此人同行。凡事计议。万无一失。须贾未敢自专。请老相国裁夺。〔魏齐云〕你说那范雎在于何处。〔须贾云〕现在舍下。〔魏齐云〕既然如此。何不就着此人来见俺波。〔须贾云〕左右。请将范先生来者。〔卒子做唤科云〕范先生安在。〔正末扮范雎上云〕小生姓范名雎。字叔。本贯魏国人氏。幼习儒业。兼看兵书。不幸父母早年亡化。在此中大夫须贾门下做着个门馆先生。今日着人呼唤。不知有甚事。须索走一遭去。〔做见须贾科云〕大夫呼唤小生。有何事分付。〔须贾云〕今小官奉使往齐。特举先生为副。万一请得魏申公子还国。先生必有重用。俺适纔已禀过魏相了同去见来。〔正末云〕既如此。大人请先。小生随后。〔须贾做入见科云〕禀上老相国。则此人便是范雎。〔正末拜科〕〔魏齐云〕辩士免礼。恰纔须贾大夫举荐你同入齐为使。若保的俺长兄公子无事还于本国。那其间自有重赏加官也。〔正末云〕大人放心。小生自今日入齐为使。管教公子无事还国也。〔唱〕
　　【仙吕端正好】凭着俺仲尼书。苍颉字。周公礼。子产文辞。奈家贫不遇人驱使。怎肯道是无用也于才思。
　　〔魏齐云〕只要你保的公子还国。必有重用。〔正末唱〕
　　【幺篇】常则是半生忙不遂我平生志。居陋巷甘分随时。今日个和使臣冠盖相随次。离魏国。到临淄。凭喉舌。决雄雌。休战阵。免兴师。〔带云〕大人放心。凭范雎三寸之舌。包请俺公子归国便了。〔唱〕管成就这公事。〔下〕
　　〔须贾云〕须贾就此告行。上托宗庙之灵。君主之福。下赖公子之德。相国之威。管取两国和好。无负此一番使命也。〔做拜别科〕〔魏齐云〕大夫。则要你小心在意者。〔须贾做出门科云〕左右那里。收拾行装轻。车一辆。从者六七人。与范雎先生同往齐邦为使。则今日走一遭去。〔诗云〕从来使命本非轻。犹喜相知共此行。三寸舌为安国剑。一函书作固边城。〔下〕〔魏齐云〕令人。安排酒果。到于十里长亭。与须贾大夫饯行去来。〔下〕
　　〔音释〕
　　膑音鬓　使去声　雎音疽　颉奚耶切　思去声　分去声　从去声　函音衔　饯音箭
　　第一折
　　〔外扮驺衍领张千上诗云〕形据琅琊胜。财归渤海肥。七雄谁第一。什二在东齐。小官乃齐国中大夫驺衍是也。方今周室既衰。列国诸侯。互相吞并。号曰七雄。是秦齐燕赵韩楚魏。先年间俺国与魏邦有隙。皆因魏邦倚恃庞涓之势。屡次侵犯俺国。后来遣卜商大夫往魏进茶。闻知孙子大贤。在茶车里暗藏他归国。俺主公拜为军师。是时庞涓伐韩。孙子口称救韩。却引兵径去袭魏。诈败佯输。添兵减灶。庞涓大喜曰。我固知齐军怯入我境。士卒亡者过半矣。竟被孙子将那庞涓赚到马陵山下诛了。连他公子申也被摅了。魏邦因此许俺三年进贡。今经第三年也。魏邦使臣。乃是须贾。带一副使。名为范雎。这范雎果然是个能言巧辩之士。俺主公见他一席话。不胜大喜。遂放公子申还国。两邦修好。永为唇齿。俺主公特遣小官在驿亭中摆设筵宴。管待范雎。更有偌多赏赐礼物。表俺主公敬贤之意。张千。门首觑者。若贤士来时。报复某知道。〔正末上云〕小生范雎。随着须贾大夫到此齐国为使。见了齐君。被小生几句话打动的他心欢意悦。就释放俺公子申无事回还。今日有齐国中大夫驺衍。在驿亭中令人相请。须索去走一遭。想俺学成文武全才。虚淹半世。几时是那峥嵘发达时节也呵。〔唱〕
　　【仙吕点绛唇】日月煎熬。利名牵扰。人空老。今日明朝。则俺这愁思知多少。
　　【混江龙】若依着先王典教。贫而无谄富无骄。俺有甚一身流落。半世辛劳。常只是白首相知犹按剑。枉了也朱门先达有同袍。猛回头则落的纥地微微笑。倒不如痴呆懵懂。甘守着陋巷的这箪瓢。
　　〔云〕可早来到驿亭也。令人报复去。道有范雎在于门首。〔张千做报科云〕报的大人得知。有范雎来了也。〔驺衍云〕道有请。〔张千云〕请进。〔做见科〕〔驺衍云〕贤士。小官奉主公命令。在此相候良久。贤士请坐。〔正末云〕量小生有何德能。劳大王如此重待。〔驺衍云〕贤士有如此大才。久后必有大用也。〔正末唱〕
　　【油葫芦】自古书生多命薄。端的可便成事的少。你看几人平步蹑云霄。便读得十年书也只受的十年暴。便晓得十分事也抵不得十分饱。至如俺学到老。越着俺穷到老。想诗书不是防身宝。刬地着俺白屋教儿曹。
　　〔驺衍云〕贤士。如今这秀才每但读些书。便去求官应举。贤士有如此大才。何不进取功名也。〔正末唱〕
　　【天下乐】他每只是些■〈走朶〉避当差影身草。自古来文章。可便将人都误了。〔驺衍云〕我想古人都是靠着文章出身的。怎见得就误了人来。〔正末唱〕劝今人休将前辈学。〔驺衍云〕学便如何。〔正末唱〕学卞庄斩虎的入虎穴。学吕望钓鱼的近池沼。学太康放鹰鹘拿燕雀。
　　〔驺衍云〕贤士。你不学古人。待要怎生也。〔正末唱〕
　　【那咤令】我论着那斩虎的。则不如去斩蛟。〔驺衍云〕这钓鱼的。可是如何。〔正末唱〕钓鱼的。则不如去钓鳌。〔驺衍云〕这放鹰的可是如何。〔正末唱〕放鹰的。则不如去放鵰。调大谎往上趱。抱麤腿向前跳。倒能勾禄重官高。
　　〔驺衍云〕贤士。如今世上都是只敬衣衫不敬人的时节。也须穿着那鲜明衣帽。打扮的齐整些纔好。〔正末唱〕
　　【鹊踏枝】但有些个好穿着。好靴脚。出来的苫眼铺眉。一个个纳胯那腰说谎的今时可便使着。天那则俺这诚实的管老死蓬蒿。
　　〔驺衍云〕贤士。你何不寻几个相识朋友。告求些赍发去。〔正末唱〕
　　【寄生草】本待要寻知契。谒故交。见十家九家门关了。起三阵五阵檐风哨。有千片万片梨花落。但得个一顷半顷洛阳田。谁待想七月八月长安道。
　　〔驺衍云〕张千。将酒来。〔张千云〕酒到。〔驺衍云〕贤士。小官奉命将着那牛酒管待贤士。请满饮此杯者。〔做递酒科正末云〕大人请。〔驺衍云〕贤士请。〔正末云〕恭敬不如从命。小生饮这杯酒咱。〔做饮酒科〕〔驺衍云〕小官奉主公的命。在此驿亭中管待贤士。须要尽醉方归。张千。唤将那歌儿舞女来者。着他席间伏侍贤士。〔张千云〕歌儿舞女走动。〔二旦上动乐科〕〔驺衍云〕贤士。如今暮冬天道。纷纷扬扬下的是国家祥瑞。更接着这歌儿舞女。娇喉细细。红袖翩翩。贤士请放开怀抱。满饮一杯者。〔正末云〕大人。委的是好受用也。〔唱〕
　　【金盏儿】俺只见瑞雪舞鹅毛。美酒泛羊羔。这阴风不透重帘幙。两行弦管列妖娆。频敲白象板。轻品紫鸾箫。〔驺衍云〕贤士。此处比门外又是一般天气。〔正末唱〕抵多少地寒毡帐冷。杀气阵云高。
　　〔驺衍再递酒科云〕小官想来。据贤士有经纶济世之才。补完天地之手。文通三略。武解六韬。只合早决功名。立取荣耀。刬地困于穷途。可不枉了你也。〔正末云〕大人。我范雎幼年失教。不谙经史。想为官者要忠勤廉正。去暴除贪。量范雎是一愚瞽之夫。则可待时守分。知命安身。未敢希望功名也。〔唱〕
　　【醉扶归】俺则待手把着严陵钓。耳洗着许由瓢。不图他顶冠束带立于朝。但得个身安乐。〔驺衍云〕贤士。你怎么说这等没志气的话。人生功名富贵。皆由自取。也不专是天数。〔正末唱〕则这的便是俺一斟一酌。再休题富贵也有个轮来到。
　　〔驺衍云〕贤士。你看俺为官的。吃堂食。饮御酒。佳人捧臂。壮士擎鞭。出则高牙大纛。入则峻宇雕梁。堂上一呼。阶下百诺。何等受用。似你这闲居的。麤衣淡饭。草履麻绦。有甚么好处。〔正末云〕大人。则您这为官的。怎比俺清闲快乐也。〔唱〕
　　【金盏儿】你为官的刚量度今朝。又早想来朝。您几时学得俺■〈鼻勾〉喽喽一枕头鸡叫。〔驺衍云〕倒是你那闲居的好。〔正末唱〕闲居的无事那逍遥。吃的是醪一醉酒。直睡到红日半竿高。则俺这无忧愁青衲袄。索强如你躭惊怕紫罗袍。
　　〔驺衍云〕贤士再饮一杯。〔正末做醉科云〕大人。酒勾了也。〔做睡科驺衍云〕贤士敢有酒睡着了也。左右休大惊小怪的。等贤士醒来时。再饮几杯者。〔须贾上云〕不如意事常八九。可与人言无二三。小官须贾。自至齐国赖得范雎之力。在齐王座间反复辩论。范雎对答如流。辞无凝滞。齐王大喜。厚赐回聘礼物。又放俺公子申还国。永为唇齿之邦。岂不可喜。小官今早谢过了齐王。止有中大夫驺衍尚未面别。闻知他在驿亭待客。不若就彼处告辞。令人。驺大夫在此么。〔张千云〕俺大夫在此待客哩。〔须贾云〕有劳报复一声。道有魏须贾还国。特来告别。〔张千做报科〕〔驺衍云〕你说管待贤士。着他回去。明日来辞。〔张千做回科云〕俺大夫管待贤士哩。着你明日来辞。〔须贾云〕公子和行李都已先去了。怎生是好。令人。有劳再说一声。道须贾不能久待。〔张千云〕俺大夫着你明日来辞。我怎敢又过去。〔须贾云〕没奈何。再央你过去说一说。〔张千云〕也罢。你且等着。待我与你再禀。〔张千做禀科云〕有须贾他说即刻要辞别。不能久待。〔驺衍做怒科云〕这厮好打。说道管待贤士哩。着他明日来。我没有私宅的。这里也不是他告辞处。你休出去。一壁有者。〔张千做侍立科〕〔须贾云〕小官在此门下。伺候良久。不见回音。莫不那祗候人不肯通报么。天色渐晚。恐怕误了程途。待不辞来。又恐怕大夫见罪。他说管待贤士。不知管待的是何贤士。我自过去。有何不可。〔做入门科云〕这是仪门前。且莫过去。我试看咱。〔做见正末惊科云〕我道大夫管待甚的贤士。可是俺那范雎。此席为何而设。我过去觑破此人。看他说甚么。〔做进见正末惊起科云〕呀。大夫到此也。〔须贾云〕范雎。你也在这里那。〔正末云〕是小生被召在此。〔须贾云〕须贾奉使。多谢大夫周方。今日还国。特来告辞。〔驺衍云〕须贾。你来是拜辞。还是撞席。我没有私宅的么。这驿亭中岂是你辞别去处。我若不看贤士之面。我将你囚于齐国。着你终身不能回去也。〔须贾做怕科云〕小官得罪了也。小官在门外听候。〔驺衍云〕住者。须贾。着你道大雪中来辞我。怎生无一杯酒与你吃。看着贤士面上。令人将酒来。〔张千做斟酒驺衍递科云〕须贾。满饮一杯。〔须贾云〕小官谨领。〔驺衍云〕住者。贤士不会饮过哩。须贾。你怎敢先饮。〔须贾做低头科云〕是是是。〔驺衍云〕贤士。满饮此杯者。〔正末云〕小生怎敢先饮。〔驺衍云〕贤士。恭敬不如从命。贤士饮了者。〔正末云〕小生饮。〔做饮酒科〕〔驺衍云〕令人将酒来。须贾。你满饮一杯。〔须贾做接酒科〕〔驺衍云〕住者。你慌做甚么。大瓮家酿着酒哩。你吃多少。靠后。贤士。一只脚儿来。两只脚儿来。贤士请个双杯。〔正末做饮酒科云〕小生饮。〔驺衍云〕令人。将酒来。须贾。你饮这杯酒。〔须贾做接酒科〕〔驺衍云〕住者。几年不会见那酒。两只手捞铃一般相似。靠后。贤士。可不道三杯和万事。一醉解千愁。〔正末云〕小生酒勾了也。〔驺衍云〕贤士既不用酒。叫左右将礼物来。〔卒子做托砌末上科〕〔驺衍云〕贤士。小官奉主公之命。有黄金千两。权为路费。少助行色。莫嫌轻微也。〔正末云〕大夫。小生多蒙大王厚礼。这等牛酒管待。尚且难消。又赐黄金千两。断然不敢叨受。〔驺衍云〕贤士。俺主公所赐之物。贤士不受。莫非嫌轻么。〔正末唱〕
　　【赚煞】我可也敢嫌轻。〔驺衍云〕莫非为少么。〔正末唱〕非为少。〔驺衍云〕贤士不受。可是为何那。〔正末唱〕则俺这穷命里消他不了。〔驺衍云〕蔬菜薄味。不成管待。〔正末唱〕百味珍羞食又饱。〔驺衍云〕贤士有酒哩。再饮几杯波。〔正未唱〕便做道酒肠宽沉醉醄醄。俺这里下阶道。〔做行复立科云〕范雎。你不辞而回。是何礼也。〔做回谢科唱〕屈脊低腰。承管待深恩甚时报。〔驺衍云〕贤士。这黄金是主公所赐。请收了者。〔正未唱〕这千金敢叨。〔须贾云〕大夫见赐。安得而辞〔正未唱〕断然的不要。〔须贾云〕可不道富与贵人之所欲也。〔正未云〕不义而富且贵。于我如浮云〔唱〕俺则待麤衣淡饭且淹消。〔下〕
　　〔驺衍云〕贤士去了么。〔张千云〕去了也。〔驺衍云〕须贾。你知罪么。〔须贾云〕小官不知罪。〔驺衍云〕须贾。你岂不闻任贤则昌。失贤则亡。故秦用百里奚而秦霸。郑用子产而郑强。吴去子胥而吴衰。越去范蠡而越灭。如你魏国。可谓失贤矣。前者不用孟子为相。却用庞涓为帅。所以马陵之战。你国公子申被掳于此。如今有一范雎。又不能用而为相。却用你为大夫。俺主公释放你公子申还国者。专为范雎之贤也。兀那须贾。你到于本国。便能辞官谢罪。让位范雎。万事罢论。倘若挟冤记雠。须贾。你觑者。俺这里雄兵百万。战将千员。有一日兵临城下。将至濠边。四下里安环。八下里拽炮。人平了你宅舍。马践了你庭堂。将你魏国踏踏的粉碎。那其间则怕你悔之晚矣。须贾。〔诗云〕你也曾读古圣文章。须知蔽贤者谓之不祥。莫等待兵临城下。方纔懊悔道自取其殃。〔下〕〔须贾云〕我正疑怪范雎今日临行不见。却在此间饮酒。我乃魏国中大夫。受命为使。倒不得与此宴。范雎是一从者。反受他牛酒管待。又赐黄金千两。我若非亲身至此。怎知有这等事。我想范雎本是一个贫士。因见我至此。故不敢受他这千金之赐。我如不来。此金必然受了。教我转转猜疑。其中必然暗昧。〔做沉吟科云〕这有甚么难见处。想必范雎在我背后以魏国阴事告齐。故得此重赏。范雎。你好无礼也。你坐于堂上。我立于阶下。全无一点不安的意思。今日之事。我且藏于腹中。等待还国之后。范雎。咱和你两个慢慢的说话。正是恨小非君子。无毒不丈夫。〔下〕
　　〔音释〕
　　驺音邹　胜平声　懵蒙上声　懂音董　箪音丹　簿巴毛切　蹑音聂　学奚交切　鹘红姑切　雀音剿　着池烧切　脚声皎　苫声占切　那音挪　哨双罩切　落音涝　重平声　幙音冒　行音杭　解音械　乐音涝　酌音沼　纛音毒　齁阿沟切　勾去声
　　第二折
　　〔魏齐领卒子上云〕某魏齐是也。遣须贾大夫入齐为使。不想齐王就放长兄魏申还于本国。又有回聘之礼。此皆是须贾大夫之功也。今日他在宅中安排酒殽。请某赴宴。想为赏雪而设。已曾分咐左右。辆起安车。往须贾大夫宅中走一遭去。〔下〕〔须贾引祗从上云〕小官须贾。自从使齐还国。主公大喜。优礼甚厚。止有范雎一事。还不曾说明。今日就家中略备菓桌。专请丞相一人。要究范雎受齐宴赏之私。是何缘故。早间已令人请下。未见到来。时遇暮冬天道。纷纷扬扬下着国家祥瑞。天色寒冷。一壁厢备下热酒伺候。左右。门首觑者。等丞相来时。报复我知道。〔祗从云〕理会的。〔魏齐领卒子上诗云〕紫阁黄扉相府开。安危须仗出众材。车声何事辚辚动。专为华筵赏雪来。此间正是须贾大夫私宅门首。令人报复去。道某家来了也。〔祗从做报须贾慌接科云〕须贾有何德能。敢劳老相国屈高就下也。〔魏齐云〕多承大夫重意。老夫来迟休怪。〔须贾云〕不敢。令人。一面吹打。抬上果桌来者。〔祗从做抬果桌须贾递酒科云〕将酒来。老相国请满饮此杯。〔魏齐云〕大夫此一遭出使。保的长兄还国。皆是大夫之力也。〔须贾云〕此岂须贾之能。全仗主公的洪福。老相国的余威。何足挂齿。今日雪中。荷蒙台驾降临。须贾不胜荣感。但有一事。要禀知老相国。未敢擅便。〔魏齐云〕大夫有何事。但说不妨。〔须贾云〕非是须贾饶舌。实为国家利害。不得不言。前者须贾不才。出使齐国。所举范雎同去。事毕将回。须贾因辞齐大夫驺衍于驿亭中。适值驺衍奉其主齐君之命。以牛酒筵宴款待范雎。宴罢又赠黄金千两。其时范雎看见须贾到来。遂辞金不受。我想此人必以魏之阴事告齐。故得其赏。不然何以致此。须贾一向怀疑。未敢遽发。但此事关系非小。今日难得老相国降临。乞差人召来。与须贾面对。审问一个明白。〔魏齐云〕大夫不说。某岂得知。便着人唤将范雎来者。〔卒子云〕范雎安在。〔正末云〕小生范雎是也。自陪须大夫入齐为使。保的公子还于本国。〔叹科云〕也不见一些功劳在那里。岂不是时也命也。今日冬天腊月十二。乃是小生贱降之日。太学中同辈书生请小生饮一杯儿酒。恰纔正饮之间。有一书生说起太公事来。俺想他遇不着那文王呵。〔唱〕
　　【南吕一枝花】这其间尚兀自垂钓在渭水傍。独坐在磻溪上。至如我有才如吕望。也则怕无福可便遇文王。暗自斟量。天生下穷酸相。几时行通利方。凭着咱鼓舌摇唇。立取他封侯拜将。
　　【梁州第七】但只问魏公子因何释放。全仗着那一个游说齐邦。怎生这功劳不在咱头上。几曾沾一丝儿赏赐。壮半米儿行装。可着俺越多伎俩。越受凄凉。枉误了十载文章。干捱了半世风霜。他他他谁肯念陋巷间一瓢的书生。是是是我愿则愿那都堂中入府的宰相。来来来他每都不着我见那深宫内万岁的君王。这天气怎当。白茫茫冰连江海三千丈。徒步去将何往。早则是冒雪冲寒冻欲僵。这便咱衣锦还乡。
　　〔做见祗从科云〕请小生有何事干。〔祗从云〕范先生。你在那里来。俺大夫安排筵宴。管待丞相哩。教我请你。快行动些。〔正末云〕元来是大夫教你请我么。〔唱〕
　　【隔尾】你那里蒲萄酒设销金帐。罗绮筵开白玉堂。闻知道魏相国亲身到宅上。〔做徘徊科云〕既是请丞相赴宴。怎又请我。〔唱〕故意把寒儒厮奬。显的他宽洪海量。〔云〕哦。我知道了也。〔唱〕多应是须贾高情将我这范雎来讲。
　　〔做见科〕〔须贾云〕范雎。你在那里来。〔正末云〕今日是小生贱降之日。太学中一辈的书主。请小生饮几杯酒。听得大人呼唤。小生不敢稽迟。一径造此。〔须贾云〕哦。原来今日是你生日。祗从人。与我扫一塔干凈田地。请先生去了衣服者。〔正末云〕老丞相在上。小生怎敢去衣服。则这般呵好。〔须贾云〕还请去了衣服。〔正末云〕我猜着了也。〔唱〕
　　【牧羊关】敢怕吃那细索面。醒酒汤。便是油汁水瀽污也何妨今日个为公子设佳筵。怎倒与小生做贱降。〔魏齐云〕范睢。恭敬不如从命也。〔正末做脱衣服科〕〔须贾云〕将问事来。〔祗从做丢下问事〕〔正末做慌科云〕酒席上怎么用这东西。〔唱〕只见一条沉铁索当前面。两束麤荆棍在边厢。那里有这般样稀奇物。大夫也强将来做藨寿觞。
　　〔须贾云〕范睢。你知罪么。〔正末云〕小生不知罪。〔须贾云〕今日个请老相国在此。和你讲明一句话。当日同使于齐。齐君牛酒金帛。独独管待你。是何缘故。你可对老相国实说。〔正末云〕老丞相在上。当初随大夫入齐为使。见了齐君。小生一席话间。使齐君大喜。释放俺公子还国。这的是小生之功。怎做得小生之罪。〔须贾云〕范雎。你不以吾国阴事告齐。焉得有此重待。你如何不肯实说。〔魏齐云〕这匹夫不打不招。〔须贾云〕祗从人。与我打着者。一杖子与他增添一岁。〔祗从做打科〕〔正末唱〕
　　【隔尾】正是那耕牛为主遭鞭杖。哑妇倾杯反受殃。灾祸临身自天降。我吃了这一场棍棒。天那这的是为国于家落来的赏。
　　〔须贾云〕左右将酒来。老相国。常言道酒肉摊场吃。王条依正行。今日筵上饮酒的自饮酒。他受刑的自受刑。正所谓情法两尽。请老相国满饮一杯。〔正末云〕大夫。这数九的天道。去了衣服不冻杀小生也。〔须贾云〕你这等人不冻死了。要他怎的。〔正末唱〕
　　【牧羊关】泪雹子腮边落。血冬凌满脊梁。冻剥剥雪上加霜。则被你饿掉了三魂。敲翻了五脏。带肉连皮颤。彻髓透心凉。似这等勘范叔森。罗殿。抵多少冻苏秦冰雪堂。
　　〔须贾云〕左右将酒来。〔祗从云〕酒到。〔须贾做递酒科云〕老相国。请满饮一杯。少遮寒色。〔正末云〕大夫。你打了小生一日也。有甚么茶饭与小生些儿吃。〔须贾云〕你饿了么。据礼不当与你吃。我怎肯做的坐儿不觉立儿饥。祗从人那里。将的他那茶饭来。〔祗从做拿砌末放下科〕〔须贾云〕祗从人。你着他自己揭开食用波。〔正末做开看科云〕这的是喂头口的草料。怎生与小生吃。〔须贾云〕你道是喂头口的草料与你吃。匹夫。我保你同入齐为使。你以阴事告齐。受他金帛牛酒。你与头口何别。岂不是背槽抛粪。你吃了者一根草与你添一千岁寿。若不吃呵。祗从人。将大棒子打着者。〔祗后做打科〕〔正末唱〕
　　【红芍药】哎呀。一轮红日为谁藏。地老天荒。我则见半空中瑞云乱飞扬。一刬颠狂。则恁这待佳宾筵会上。端的个华堂别是风光。放下那一盘家剉草半青黄。拌上些粗糠。
　　〔须贾云〕你这等人只该与你这样东西吃。〔正末唱〕
　　【菩萨梁州】则我这绵囤也似衣裳。坐不的红炉也那土坑。吃黄虀的肚肠。〔带云〕抬了者。〔唱〕我吃不的这法酒肥羊。则我这三般地狱怎生当。无情风雪无情棒。似吃着无心草。死熬这腌情况。打得我肉绽皮开内外伤。眼见的不久身亡。
　　〔正末做死科〕〔魏齐云〕那范瞧打的如何。〔卒子云〕打死了也。〔魏齐云〕大夫。这酒也饮的勾了。〔须贾做醉科〕〔魏齐云〕哦。大夫醉了也。等他醒来时。说我自回去也。左右。将坐车来。还府中去。〔诗云〕主人已沉醉。老夫归去来。轩车还相府。灯火出天街。〔下〕〔须贾做醒科云〕丞相爷安在。〔祗从云〕适纔回去了也。〔须贾云〕他回去了。敢是怕我贻累他哩。左右。揣那匹夫过来。〔祗从云〕范雎已打死了也。〔须贾云〕哦。他死了。休道打杀一个。打杀了十个也无事。祗从人。与我将他撇在后面厕坑里。明日将粪车载出去。不是这等。也警不的后人。不为范雎不忠于国。不孝于家。小官平生一世。偏恠这等无恩无义的人。〔诗云〕非我不心慈。王法本无私。夫人必自侮。然后人侮之。〔下〕〔祇从做抬正末撇下科云〕将范雎丢在厕坑中也。咱等伏侍这一日。天气寒冷。各自回家吃杯酒去。待明早回话便了。〔下〕〔正末做醒科唱〕
　　【隔尾】哎呀。我几曾醉眠绣被流苏帐。莫不是梦断茅芦映雪窗。长叹罢刚将眼睁放。我看了这厢。我又觑了那厢。天也原来我这七尺身躯在那厕坑里倘。
　　〔叫疼科云〕范雎。你好苦也。大夫。你好狠也。你便打死我也罢了。怎么丢在厕坑里。这秽气教我如何当得。且待我慢慢的挣起来。只索逃我这性命去。〔外扮院公冲上云〕自家须贾大夫家一个院公是也。今日俺主人摆设筵宴。管待那魏齐丞相。整整吃了一日的酒。如今天色晚了也。我点起灯来。家前院后执料去咱。〔做撞见正末慌科〕〔院公云〕是什么人在这里走动。〔正末做躲科〕〔唱〕
　　【牧羊关】待走来如何走。待藏来怎地藏。没揣的偏和他打个头撞。〔院公云〕我举起这灯来试看咱。我道是谁。原来是范雎。你看一身秽污。你也少吃一钟波。〔正末唱〕我几曾吃美酒羊羔。刚则是吃了会胡枷乱棒。〔院公云〕你既不醉呵。怎生浑身都是秽污。〔正末唱〕则被这粪沾湿我两鬓角。尿浸透我一胸膛。〔院公云〕你站开些。这臭气当不得。〔正末唱〕你闻不的我这秽气浑身臭。院公也我几吃那开埕十里香。
　　〔院公云〕你原来不曾吃酒。可怎生这个模样。〔正末做跪科云〕院公可怜见。你救我咱。我同大夫入齐为使。见了齐王。一席话间。齐王大喜。便将公子魏申释放还国。齐王命中大夫驺衍在驿亭中赐牛酒管待小生。又赐黄金千两。我并不曾受。这是大夫亲见的。今归本国。安排筵宴。请魏齐丞相饮酒。说我以阴事告齐。将我三推大问。吊拷绷扒。打死了我。丢在这粪坑中。倒亏这秽气熏活了。望院公怎生救我出去。此恩异日必当重报。〔院公云〕嗨。好可怜人也。这里也无人。你跟将我来。打些水淋的你身上干凈。脱了你那秽污衣服。这寒冷天道。不冻杀了你来。我有穿的旧绵衣服。待我取将来与你穿。〔做取砌末科上云〕你穿了这衣服。还有五两碎银子。与你将息去。我如今开了后角门。放你出去。你休在这里。不问他州外府。逃你的性命。你久已后若得志呵。只休忘了我的恩念。〔正末做拜科云〕院公。你是我重生的父母。再养的爷娘。小生也不往他处。唯有秦国最强。可以报雠。就此告辞去也。〔唱〕
　　【黄锺尾】我便似伍员去楚心犹壮。孙膑投齐气怎降。谢恩人肯主张。放咱去入咸阳。仗英雄显志量。见秦君说勾当。管穰侯立辞相。不荒唐有承望。〔云〕院公。不是我范雎说口。想报冤之期。可也不远。〔唱〕你则待的到蛰龙一声雷荡响。〔下〕
　　〔院公云〕早是他遇着我哩。若撞见别人。可怎了也。若是死了这样有才学的人。岂不可惜。等主人问时。我只说在粪车里已将他送出城外去了。料想不来寻他。正是天上人间。方便第一。莫待他年。纔想今日。〔下〕
　　〔音释〕
　　辚音邻　磻音盘　量平声　将去声　说音税　伎其去声　俩音两　衣去声　强欺养切　雹音薄　颤音战　囤音遁　员音云　降奚江切　蛰音辄
　　第三折
　　〔须贾引祗从院公上诗云〕齐邦为使有风尘。今日驱车又入秦。人道此中狼虎地。可能容易出关门。小官须贾。此来为秦国新拜一相。乃是张禄。遣人徧告六国。各以中大夫入秦庆贺。小官到此好几日了。争奈各国使臣也还有未到的。那张禄丞相不肯放参。时遇冬寒天道。风雪大作。少不得要往相府前去伺候。院公。你在客馆中整顿下茶饭。我等雪慢呵乘车而回也。〔院公云〕理会的。〔院公下〕〔须贾做行科云〕雪大的紧。祗从人。目将这车儿向人家房檐下略避一会。等雪慢时再行也。〔正末上云〕小官范雎是也。入秦以来。改名张禄。代穰侯为相。曾遣人徧告六国。各遣中大夫前来称贺。那须贾到此已几日了。我如今卸下冠带。仍旧打扮布衣。到客馆中看须贾去。看他可还认的我么。想我范雎若不受那苦楚。几时得这峥嵘发迹也呵。〔唱〕
　　【正宫端正好】未亨通。遭穷困。身居在白屋寒门。两轮日月消磨尽。不觉的添霜鬓。
　　【滚绣球】人道是文章好济贫。偏我被儒冠误此身。到今日越无求进。我本待学儒人倒不如人。昨日周。今日秦。〔带云〕似这般途路难逢呵。〔唱〕可着我有家难奔。恰便似断蓬般移转无根。道不得个地无松柏非为贵。腹隐诗书未是贫。则着我何处飘沦。
　　〔正末做窥望〕〔须贾见科云〕奇恠。大雪中走将来。这个人好似范雎也。待道是呵。我当初打杀他了。再怎生得个范雎来。待道不是呵。你看那身分儿好生相似。且休问他是不是。待我唤一声。范雎。范雎近前来。我和你说话咱。〔正末云〕谁唤范雎哩。〔唱〕
　　【叨叨令】我听的他两三番叫咱往前进。猛可便扭回身行至车儿近。我这里忙掠开泪眼将他认。〔须贾云〕是我唤你哩。〔正末唱〕我这里觑绝时倒把身躯褪。〔正末做怕科〕〔须贾云〕范雎。你见了小官。这般慌做甚么那。〔正末云〕大夫也你莫不又待打我也波哥。你莫不又待打我也波哥。諕的我兢兢战战忙逃奔。
　　〔须贾云〕范雎少待。一别许久。正要和你讲话。何故如此惊恐。先生固无恙乎。〔正末唱〕
　　【滚绣球】大夫也想着你折磨我那一场。我吃了你那一顿。你打到我有二三百棍。〔须贾云〕你且休题旧话。则问先生何以到此。〔正末唱〕自从我逃灾出魏国夷门。〔须贾云〕原来先生西入秦邦。有几时了。〔正末唱〕到今日经两冬。过一春。睡梦里不曾得个安稳。〔须贾云〕你也曾思量小官么。〔正末唱〕想着你那雪堆儿里将我棍棒临身。〔须贾云〕你这般慌做甚么。〔正末唱〕但题着你名姓先惊了胆。梦见你仪容〔带云〕兀的是须贾大夫来也。〔唱〕哎呀。可又早諕了魂。有甚精神。
　　〔须贾云〕小官今日见先生。观其气色。比往时大不同。想必峥嵘得意于此。〔正末云〕大夫休说小生吃的。且看小生穿的。〔唱〕
　　【倘秀才】你看我这巾帻旧雪冰透我脑门。衣衫破遮不着我这项筋。甚的是白马红缨彩色新。自叹气。自伤神。只落的微微暗哂。
　　〔须贾云〕嗟乎。范叔一寒如此哉。左右。取一领绨袍过来。〔祗从做取衣科〕〔须贾云〕雪大天气寒冷。此绨袍聊与先生御寒咱。〔正末云〕量小生有何德能。多谢了大夫。〔做接衣科〕〔唱〕
　　【伴读书】谢大夫多情分。赐绨袍无悭吝。我可便接将来怎敢虚谦逊。觉的软设设身上如绵囤。不由不喜孜孜顿解心头闷。我我我怎报的你这救济之恩。
　　〔须贾云〕这绨袍穿着。倒也可体。〔正末唱〕
　　【笑和尚】比我旧腰身宽二分。比我旧衣襟长三寸。正遮了这破单裤精臁刃。冻剥剥正暮冬。如今暖溶溶便开春。来来来谢绨袍妆点了我腌身分。
　　〔背云〕此人绨袍恋恋。尚有故人之心也。〔须贾云〕先生。与小官同到邸舍。共一饭叙旧如何。〔正末云〕敢问大夫为何至此。〔须贾云〕先生不知。小官特来庆贺张禄丞相。先生在秦已久。可曾闻的张禄丞相与谁人最善也。〔正末云〕原来大夫因贺张禄丞相到此。小生别无闻见。但张禄丞相与小生亦有一面之交。〔须贾云〕哦。先生原来与张君有善。〔做背科云〕我这绨袍送的着了也。〔回云〕先生。吾闻秦国大小之事。一决于相君。今吾等在此。去留皆出其口。先生如肯与小官少进片言。慨放小官回还。也见得先生不忘故旧。岂有意乎。〔正末云〕这个当得。但恐人微言轻。不足为重。〔须贾云〕我想先生在魏国时。小官也不曾轻视先生。〔正末云〕多感多感。〔唱〕
　　【滚绣球】想着你那日辰。那时分。我胡吃了三推六问。着我似拽车的驴马同尘。想着你喂惜的情。草料的恩。我怎肯背槽抛粪。〔须贾云〕君子不念旧恶。这也不必提起了。〔正末唱〕请你个老哥哥远害全身。则咱这义的到底终须义。大夫也你那亲的原来则是亲。我怎做的有喜无嗔。
　　〔须贾云〕先生乃读书儒者。想昔日春秋赵盾。在那翳桑下遇着灵辄。也无过一饭之恩。后来赵盾有屠岸贾之难。灵辄扶轮而报。小官薄德。怎敢自比于赵盾。据先生义气。决然不在灵辄之后。〔正末云〕可知道来。〔唱〕
　　【呆骨朵】休则管巧言令色闲评论。到如今比并甚往古忠臣。我可也不似灵辄。你可也难学赵盾。大夫也假若你赵盾身危困。我待学灵辄臂扶轮。则不要槽中拌和草。便是那桑间一饭恩。
　　〔须贾云〕这早晚雪可慢些儿也。我与先生同行数步。前往相府去来。〔做同正末上车行科须贾云〕先生。你休瞒我。想先生在秦。必见重用。既不呵。如何这相府前祇从人等。见先生来。皆凛凛然起避。你必然发迹了也。〔正末云〕大人。这厮每有什么难见处。〔唱〕
　　【滚绣球】他见我尘满衣。垢满身。更和这鬅松两鬓。纔出的相府仪门。他骂我做叫化头。乞俭身。都佯呆着不偢不问。〔须贾云〕他如今为何惧怕先生也。〔正末唱〕猛见这素绨袍在我身上全新。为甚的那厮每趋前褪后都皆怕。大夫也可知道只敬衣衫不敬人。自古常闻。
　　〔须贾云〕先生。小官想张君得志于秦。自非文武兼全。焉能有此。〔正末唱〕
　　【三煞】他论机谋减灶厌着齐孙膑。他论战策不弱如鞭尸楚伍员。则他那智量似穰苴。文学似子夏。德行似颜渊。舌辩似苏秦。端的个能安其国。能治其家。能正其身。请大夫把衣冠整顿。我与你同作伴谒张君。
　　〔须贾云〕先生。小官去住皆在张君一语之下。小官只在此等候。〔正末唱〕
　　【二煞】你略消停且待穷交信。便入去须防丞相嗔。我着你早出潼关。早归汴水。早到东京。早离西秦。引你去亲登相府。完却公差。直着他开放贤门。这归期有准。管着你荡飞骑疾如云。
　　〔须贾云〕只是大雪中有劳先生。改日另当致谢。〔正末唱〕
　　【煞尾】我与你分开片片梨花粉。拂散纷纷柳絮尘。金马门中往前进。我将你个纳士招贤路儿引。〔下〕
　　〔须贾云〕不想范雎与张禄丞相有一面之交。我之事必济矣。倘得无事放还。我仍旧带了范睢回于魏国。同享荣华也。〔做等科云〕在此等候良久。如何不见范雎出来。我试向前问一声咱。〔做见卒子科〕〔须贾云〕小官借问虞候咱。〔卒子云〕你问甚么。〔须贾云〕恰纔入相府去的先生。如何不见出来。〔卒子喝云〕休胡说。这府内只有丞相爷出入。那一个敢入的去。〔须贾做惊科云〕没也。恰纔入去的那个秀才范雎。〔卒子云〕甚么秀才。则他便是俺丞相爷。〔须贾做慌科云〕恰纔入去的那秀才。便是张禄丞相。嗨。须贾。你中了计也。初闻张禄丞相之名。未知其详。故以列国中大夫皆至秦邦为贺。我若知是范雎。小官焉敢自投虎狼之地。原来他改名张禄。实欲智擒须贾。要报旧日之雠。〔做哭科云〕哀哉。可怜我须贾微躯。不得还于本国矣。罢罢罢。如今且回客馆去。待到来日。膝行肘步。肉袒求见。万一有个侥幸。得免其死。如不见饶。这也是我命数尽此。复何恨哉。大丈夫睁着眼做。到今日合着眼受。惜乎俺一家老小。倚门而望。岂知死在秦邦。永无还日。〔叹科云〕俺一家人则当做了一个恶梦者。〔下〕
　　〔音释〕
　　奔去声　褪吞去声　帻音责　哂身上声　绨音啼　臁音廉　刃仁去声　翳音异　贾音古　难去声　鬅音蓬
　　第四折
　　〔驺衍同众大夫领张千上云〕小官齐国中大夫驺衍是也。奉秦国之命。着俺六国中大夫来贺张禄丞相。这位是楚国大夫陈轸。这是赵国大夫虞卿。这是韩国大夫公仲侈。这是燕国大夫剧辛。今日筵宴。是俺国排设。专贺秦相的。除魏国须大夫有罪。不敢同请。这几国大夫。都在此等候多时。想秦相这早晚敢待来也。〔正末扮冠带引卒子上诗云〕一自更名西入秦。能令六国尽来宾。正是画虎未成君莫笑。安排牙爪始惊人。小官范睢是也。自俺为相。各国大夫都来庆贺。今日却是齐国驺大夫设宴相请。须索走一遭去也。〔做见科〕〔驺衍云〕有屈丞相俯临。小官等失迎。勿令见罪。〔正末云〕驿亭一别。契阔至今。既辱远来。又劳佳设。则媿张某才轻德薄。怎想有今日也呵。〔唱〕
　　【双调新水令】白身一跳到关西。坐都堂便登八位。入朝争相印。当殿脱儒衣。口吐虹霓。三千丈五陵气。
　　〔驺衍云〕令人。将酒过来。〔张千云〕酒到。〔驺衍云〕各国大夫近前。丞相喜得美除。理当拜贺。〔各国大夫同拜科〕〔正末云〕请起。〔唱〕
　　【步步娇】这的是楚赵秦韩齐燕魏。今日个七国冠裳会。把干戈从此息。我有甚不欢欣不肯■〈扌弃〉沉醉。〔驺衍云〕丞相。请满饮此杯。〔正末云〕住者。〔唱〕且按住这凤凰杯。〔驺衍云〕丞相因何不肯饮酒。〔正末云〕张千。〔张千云〕小人有。〔正末唱〕你只问须贾来也是未。
　　〔云〕你各国大夫在此。当日某同须贾入齐为使。因齐王为某舌辩。不胜见喜。令驺大夫在驿亭中赐牛酒管待。又赐金帛。某不敢受。当时有须贾撞见。对魏齐丞相说某以阴事告齐。将某推勘打死。丢在粪坑之中。如今齐国驺大夫现在于此。我当初曾以阴事告齐也不曾。〔驺衍云〕丞相当日。并无此事。〔正末唱〕
　　【沉醉东风】我随他千乡万里。倒将我六问三推。冻我在雪堆中。撇我在茅坑里。说着呵尚兀自恶心呕逆。恰便似死羊般浑身尿共屎。委实的受尽了腌■〈臜，日代贝〉气息。
　　〔张千做唤科云〕须贾安在。〔须贾做膝行肘步上云〕死罪死罪。贾不意相君能自致于青霄之上。贾不敢复读天下之书。贾不敢复与天下之事。贾不敢复相天下之人矣。贾有死罪。请入鼎镬之中。请置狐貉之地。唯相君命之。〔正末云〕须贾。你罪有几何。〔须贾云〕贾得罪于相君多矣。擢贾之发。不足数贾之罪。〔正末云〕你今日因何来迟。〔须贾云〕丞相可怜。今日是须贾贱降之日。望丞相宽容过了今日。他日受责如何。〔正末唱〕
　　【沽美酒】去年时我记的。今日是你生日。天教我便还报你。〔云〕张千。〔唱〕我这里唤公吏。快疾波请先生去了衣袂。
　　【太平令】哎。你个须贾也哥哥休罪。〔云〕张千。将问事来。〔张千云〕理会的。〔做丢下问事科〕〔正末唱〕早准备桚子麻槌。下着的国家祥瑞。拣一塔干凈田地。将这厮跪只。按只。与我杖只。直打的皮开肉碎。
　　〔须贾云〕丞相与各国大夫饮宴。须贾冻于雪中。从旦至今。不见吃饭。丞相安可忍乎。丞相那吃不了的茶饭。告些儿与须贾食用。便死呵做个饱鬼。〔正末云〕张千。将他那茶饭来与他吃。〔张千云〕理会的。〔张千将砌末放下科〕〔正末云〕教他自揭开食用。〔须贾做揭开科云〕丞相。这个是头口吃的草料。怎生与我吃。〔正末云〕你道是喂头口的草料。怎生与人吃。想当日我与你同入齐为使。见了齐君。一席话间齐君大喜。放公子申归国。你道我以阴事告齐。将我打死了。丢在那厕坑里。匹夫。你比头口何别。张千。与我打着者。〔张千做打科〕〔正末唱〕
　　【川拨棹】这东西。去年时你备的。我与你揣在怀里。放在眼底。请先生服毒自吃。俺这里别无甚好饭食。
　　〔云〕张千。将那莝豆与须贾食用者〔须贾云〕这个是喂驴马的草料教我怎生食用波〔正末云〕匹夫。你不记的当初有言道是。一根草与我添一千万寿哩。〔唱〕
　　【七第兄】这的。与你。做生日。一根草满寿你一千岁。去年将小子痛凌迟。今日教你也知滋味。
　　〔驺衍云〕丞相。各国大夫都在此庆贺。须要尽醉方休也。〔正末唱〕
　　【梅花酒】俺只见众公卿摆列齐。在紫阁黄扉。捧玉液金杯。一周遭绣履珠衣。从早起至晚夕。食又饱酒又醉。他在那大雪里冻一会问一会。问一会打一会。
　　〔须贾云〕丞相。你便在暖阁内饮宴。将我冻在这大雪里面。可正是坐儿不觉立儿饥也。〔正末唱〕
　　【收江南】呀。你道我坐儿不觉立儿饥。今朝轮到我还席。则为你损人利己使心机。图着个甚的。可正是得便宜翻做了落便宜。
　　〔须贾云〕罢罢罢。既到今日。丞相终不饶须贾之罪。他杀不如自杀。愿赐丞相宝剑。待须贾自刎而亡。〔院公冲上云〕老汉是须大夫家院公。今日俺大夫在相府有难。我索看去咱。〔做窥望科云〕呀。那张禄丞相果然就是范雎。我如今顾甚么生死。不免径自撞入。〔做叩头科云〕丞相爷在上。院公叩头。〔正末云〕谁是老院公。〔院公云〕则我便是院公。〔正末起拜科云〕大恩人请坐。受小官几拜咱。〔驺衍云〕丞相。他是须贾家院公。为何拜他。〔正末云〕众大夫不知。我当初与须贾入齐为使。他道我以阴事告齐。将我打死了。丢在厕坑里。我挣起来逃走性命。肯分的遇着老院公。赍发我盘缠衣服。放出后门。得至秦国。若不是老院公救了我呵。岂有今日。则他便是我大恩人也。〔须贾做挣起扭住院公科云〕原来是你老匹夫救活了他来。若当时不放他得至西秦。我岂受今日之耻我先杀了你这老匹夫。落个垫背的。〔正末云〕令人。与我将须贾打下者。〔唱〕
　　【清江引】老院公肯分的来到这里。左右难回避。他怎敢轻料虎狼须。快与我■〈扌班〉住猿猱臂。〔带云〕须贾。〔唱〕你饶过了这老院公我也饶过了你。
　　〔院公云〕望丞相爷看老院公薄面。饶过俺主人罢。〔正末唱〕
　　【鴈儿落】虽然是为恩人有面皮。我与你这贼子无情意。你若要生辞函谷关。只除非梦返夷门地。
　　〔须贾云〕丞相。这都是旧话。不提他也罢了。〔正末唱〕
　　【得胜令】呀。你道是旧话再休题。我可不干吃你一场亏。〔驺衍同众大夫跪科云〕丞相在上。须贾罪过虽重。但他绨袍恋恋。也还有故人之情。望丞相姑恕。〔正末云〕众大夫请起。〔唱〕也则为尚有绨袍恋。因此上权停棍棒威。待饶伊。我也要将今日思前日。待不饶伊。又道我只报雠不报德。
　　〔云〕既然众大夫在此讨饶。令人。将须贾放了者。〔做放科云〕须贾。我不看绨袍分上。怎肯便饶你死罪。如今放你归去。传示你主。早早解过魏齐到来。休教走了。〔唱〕
　　【收尾】我如今且将须贾驴头寄。疾回去报与梁王得知。着他早早的解过魏齐来。〔带云〕那时节再约众大夫。同临敝国。〔唱〕慢慢的再贺俺范雎喜。
　　〔须贾换冠带同众大夫拜谢科云〕谢丞相宽恩。敢不唯命。〔院公云〕这一件倒不好承认。那魏齐手下心腹人极多。只怕也有似俺院公的。私下放他浏了。教俺主人那里去爪他。〔驺衍云〕小官等再奉丞相一杯。〔正末云〕酒也深了。一面撤过宴者。〔词云〕因须贾不识忠臣。用谗言闭塞贤门。施侥幸将人陷害。怎知他天道无亲。大雪中绨袍恋恋。纔得个免祸全身快献取魏齐首级罢刀兵久灭征尘。
　　〔音释〕
　　逆银计切　■〈臜，日代贝〉音簪　的音底　日人智切　只张耻切　夕星西切　席星西切　垫音店　猱音挠　德当美切
　　题目　须贾大夫■〈言〈宀卒〉〉范叔　
　　正名　张禄丞相报魏齐
　　须贾大夫■〈言〈宀卒〉〉范叔杂剧终

《元曲选》　死生交范张鸡黍杂剧　（明）臧晋叔 编
　　死生交范张鸡黍杂剧　　（元）宫大用 撰
　　●死生交范张鸡黍杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　义烈传子母襃扬　正名　死生交范张鸡黍 
　　楔子
　　〔正末扮范巨卿同冲末扮孔仲山张元伯净扮王仲略上正末云〕小生姓范名式。字巨卿。山阳金乡人也。这一个秀士。姓张名劭。字符伯。是汝阳人氏。我和元伯。结为死生之交。他有老母在堂。本不乐于远游。只因小生劝道。今日君圣臣贤。正士大夫立功名之秋。为此来就帝学。未及数年。选居上馆。声动朝廷。累次辟召。皆不肯就。盖因志大。耻为州县。又见谄佞盈朝。辞归闾里。这一个秀士。是小生同乡人氏。姓孔名嵩。字仲山。是孔宣圣一十七代贤孙。亦同游学京师。这个秀士。姓王名韬。字仲略。洛阳人氏。乃天官主爵都尉兼学士判院门下女壻。虽无文才。同在帝学。今知小生与元伯归乡。故来相别于长亭之上。仲山兄弟。我和你今日作别。不知几时。再得相会。〔孔仲山云〕您兄弟做下万言长策。要贡院中献去。争奈差事在身。哥哥。可为兄弟觅个方便。央带的去加一美言咱。〔正末云〕你不早说。仲略泰山见为学士判院。你将仲山万言长策献了。可加一美言。但得一官半职。也是朋友的情。弟兄的意。〔王仲略云〕将来我看。哥哥放心。这等文才。愁甚么不做大官。仲山不用你去。我独自去与你捎一官来。纔显我的面情。我也是个有行止的人。〔孔仲山云〕谢了兄弟。〔张元伯云〕哥哥。今日在此酌别。再几时相会。〔正末云〕兄弟今日酌别。直至后二年今月今日。汝阳庄上。拜探老母。〔张元伯云〕哥哥。您兄弟在家杀鸡炊黍等待哥哥相会。哥哥。你休失信也。〔正末云〕兄弟。为人岂敢轻言。可不道信近于义。言可复也。去食去兵。不可去信。大车无輗。小车无軏。其何以行之哉。〔唱〕
　　【仙吕赏花时】俺本是义烈堂堂大丈夫。况同在成均共业儒。聚首数年余。今日个临岐归去。情悯默意踌蹰。
　　【幺篇】直等到后岁今朝来探汝。参拜白头堂上母。〔张元伯云〕既然肯来赴约呵。您兄弟只鸡斗酒。等待我的哥哥也。〔正末唱〕何必酿云腴。若但杀鸡炊黍。〔张元伯云〕祇怕路途遥远。不能俺两个相会到一处。〔正末唱〕岂避千里远程途。〔同下〕
　　〔音释〕
　　辟音壁　酿尼降切
　　第一折
　　〔丑扮卖酒上诗云〕买卖归来汗未消。上床犹自想来朝。为甚当家头先白。日夜思量计万条。小可是个卖酒的。在这汝阳镇店开着酒肆。挂上这望子。看有甚么人来。〔王仲略扮孤上诗云〕朝为田舍郎。暮登抢撞窗。跌下狮子来。骑上■〈羊吉〉■〈羊里〉羊。小官王仲略。自从前岁孔仲山所央我与他献的万言长策。不曾替他出力。谁想贡院中有这等利害。我见那秀才每做诗文。諕得我魂飞天外。我连夜将孔仲山的万言策改了头尾。则做我的文章。有我泰山与众官见了甚喜。就除我杭州佥判。走马赴任。来到这汝阳镇。一个酒店儿。我买两锺酒吃。拴了马者。小二哥。打二百钱脑儿酒来。若没好酒。浑酒也罢。〔丑云〕官人请坐。有酒有酒。〔王饮酒科〕〔正末骑马领家僮上云〕小生范巨卿。前岁九月十五日。约张元伯汝阳庄上拜探老母。依期到此。至元伯处尚有数里田地。天色早哩。去这村中且饮一杯。我下的这马来。盘缰儿系定。入的这酒店。呀。我道是谁。原来是仲略贤弟得了官也。〔做见科王仲略云〕哥哥。你请起。污了衣服。小官待还礼来。则是寿不压职。〔正末云〕贤弟那里迁除。〔王仲略云〕所除杭州佥破。〔正末云〕敢是佥判。〔王仲略云〕您兄弟这两日说话。有些儿唇紧。〔正末云〕贤弟喜得美除。途路之间。无以庆贺。〔王仲略云〕哥哥。你不必巧语。这里有的是海郎。打半瓶吃罢。〔正末云〕小二哥。打二百钱酒来。草草权为作庆。〔正末把酒科云〕贤弟满饮一杯。〔王仲略云〕拿瓯子来。我先吃两瓯。〔做吃酒科云〕哥哥。我要回你酒。待我去看些按酒来。〔做背科云〕嗨。谁想撞将他来。若问起孔仲山的万言策呵。我可怎生支对。我如今灌上几锺。我和他讲文。他文才高似我万倍。我偷学他几句。到杭州去好和人说。〔回云〕哥哥。想的兄弟文章到的那里。哥哥才学。与在下不同。有甚么名人古书。前皇后代。哥哥讲说些儿。小官洗耳拱听。〔正末云〕贤弟。你莫非谦乎。〔王仲略云〕区区实是不济。不是诈谦。〔正末云〕既不谦呵。想圣人教人。不过仁义礼智。孝悌忠信而已。足下岂可不知。正是以能问于不能。以多问于寡。自天地开辟以来。圣贤相传之道。试听小生略说一遍咱。〔王仲略云〕你说你说。不要梢了。可瞒不过我。〔正末唱〕
　　【仙吕点绛唇】太极初分。剖开混沌。阴阳运。万物纷纷。生意无穷尽。
　　〔王仲略云〕这个我也知道。把那三皇五帝。从头至尾。你说一遍我听者。〔正末唱〕
　　【混江龙】自天地人三皇兴运。至轩辕氏纔得垂裳端冕御乾坤。总年数三百二十七万。称尊号一百八十余君。总不如唐虞氏把七政搜罗成历象。夏后氏把百川平定粒蒸民。成汤氏东征西怨。文武氏革旧维新。周公礼百王兼备。孔子道千古独尊。孟子时空将性善说谆谆。怎知道历齐梁无个能相信。到嬴秦儒风已灭。从此后圣学湮沦。
　　〔王仲略云〕哥哥。这些话我也省的。这一向我早忘了一半。也只是贵人多忘事。哥哥。你将我朝的故事。再说一遍您兄弟听咱。〔正末唱〕
　　【油葫芦】想高皇本亭长区区泗水滨。将诸侯西入秦。不五年扫清四海绝烽尘。他道是功成马上无多逊。公然把诗书撇下无劳问。虽则是儒不坑。虽则是经不焚。直到孝文朝挟书律蠲除尽。纔知道天未丧斯文。
　　〔王仲略云〕哥哥说的是。自古道文章好立身。着我做官人。有人来告状。则要烂精银。〔正末唱〕
　　【天下乐】你道是文章好立身。我道今人都为名利引。怪不着赤紧的翰林院那伙老子每钱上紧。〔王仲略云〕怎见得他钱上紧。〔正末云〕有钱的无才学。有才学的却无钱。有钱的将着金帛干谒那官人每。暗暗的衙门中分付了。到举场中各自去省试殿试。岂论那文才高低。〔唱〕他歪吟的几句诗。胡诌下一道文。都是些要人钱谄佞臣。
　　〔王仲略云〕这话伤将我来也。哥哥。你则猥慵惰懒。不以功名为念。你这等闲言长语。当的甚么。〔正末云〕贤弟也。如今人难求仕进。〔王仲略云〕怎么难求仕进。〔正末云〕只随朝小小的职名。被这大官人家子弟都占去了。赤紧的又有权豪势要之家。三座衙门。把的水泄不通。〔王仲略云〕可是那三座衙门。〔正末唱〕
　　【那咤令】国子监里助教的尚书。是他故人。秘书监里著作的参政。是他丈人。翰林院应举的。是左丞相的舍人。〔带云〕且莫说甚么好文章。〔唱〕则春秋不知怎的发。〔王仲略云〕春秋这的是庄家种田之事。春种夏锄。秋收冬藏。咱秀才每管他做甚么。〔正末云〕不是这等说。是读书的春秋。〔王仲略云〕小生不曾读春秋。敢是西厢记。〔正末唱〕周礼不知如何论。〔王仲略云〕这的是所行衙门事。自下而上的勾当。县里不理州里去理。州里不理府上去理。俺秀才每管他怎么。〔正末云〕不是这等说。是周公制作之书。〔王仲略云〕小生也不曾读这本书。不省得。〔正末唱〕制诏诰是怎的行文。
　　〔王仲略云〕那两桩其实不知。这桩儿且是做得滑熟。那告状的有原告。有被告。〔正末云〕一发说到那里去了。贤弟。你怎生得这一任官来。〔王仲略云〕这是各人的造物。你管他怎么。谁不着你学我做官来。〔正末唱〕
　　【鹊踏枝】我堪恨那伙老乔民。用这等小猢狲。但学得些妆点皮肤。子日诗云。本待要借路儿苟图一个出身。他每现如今都齐了行不用别人。
　　〔王仲略云〕哥哥。你从来有些多事。谁不教你求官应举去来。〔正末云〕我去不得。〔王仲略云〕谁拦着你来。去不得。〔正末唱〕
　　【寄生草】将凤凰池拦了前路。麒麟阁顶杀后门。便有那汉相如献赋难求进。贾长沙痛哭谁偢问。董仲舒对策无公论。便有那公孙弘撞不开昭文馆内虎牢关。司马迁打不破编修院里长蛇阵。
　　〔王仲略云〕俺虽然文章塌撒。也是各人的福分。如今都是年纪小聪明的做官也。〔正末云〕正是年纪小么。〔唱〕
　　【幺篇】口边厢妳腥也犹未落。顶门上胎发也尚自存。生下来便落在那爷羹娘饭长生运。正行着兄先弟后财帛运。又交着夫荣妻贵催官运。〔王仲略云〕哥哥。你如今虽有文章。可也学不的俺这为官的受用快活。俺端的靴踪不离了朝门里。〔正末唱〕你大拚着十年家富小儿娇。也少不的一朝马死黄金尽。
　　【六幺序】您子父每轮替着当朝贵。倒班儿居要津。则欺瞒着帝子王孙。猛力如轮。诡计如神。谁识您那一伙害军民聚敛之臣。〔王仲略云〕哥哥。俺虽年纪小。那一伙做官的。个个都是栋梁之材。〔正末唱〕现如今那栋梁材平地上刚三寸。你说波怎支撑那万里乾坤。〔王仲略云〕俺许多官人。怎生无一个栋梁之材。似我才学也勾了。哥。你也少说少说。〔正末云〕有有有。〔唱〕都是些装肥羊法酒人皮囤。一个个智无四两。肉重千斤。
　　【幺篇】这一伙魔军。又无甚功勋。却着他画戟朱门。列鼎重裀。赤金白银。翠袖红裙。花酒盈樽。羊马成羣。有一日天打算衣绝禄尽。下场头少不的吊脊抽筋。〔王仲略云〕哥哥何必致怒。你这等猥惰慵懒。有甚么好处。〔正末唱〕小子白身。乐道安贫。觑此辈何足云。云满胸襟拍塞怀孤愤。将云间太华平吞。〔王仲略云〕好大口也。〔正末云〕贤弟且略别。〔王仲略云〕正欢喜饮酒。可那里去。〔正末云〕前岁也有你来。约定元伯庄上赴会去。〔王仲略云〕哦。我记得了。哥哥。你馋嘴。为那一只鸡。半碗饭。几锺酒。如今要走一千里路哩。〔正末云〕大丈夫岂为餔啜而已。大刚来则是赴一信字。〔唱〕想为人怎敢言而无信。〔王仲略云〕哥哥。为人不要老实。还是说几句谎儿好。就失信便怎的。〔正末云〕大丈夫若失了信呵。〔唱〕枉了咱顶天立地。束发冠巾。
　　〔王仲略云〕我长这么大。纔失了一个信儿。〔正末云〕小二哥。还你二百文酒钱。〔王仲略云〕哥哥。你若赴鸡黍会。就带小弟同去如何。〔正末云〕既然贤弟要去。其路也不背。同往赴会去便了。〔同下〕〔老旦扮卜儿同张元伯上诗云〕花有重开日。人无再少年。休道黄金贵。安乐最值钱。老身姓赵。夫主姓张。不幸夫主蚤年身亡。止留下这孩儿。与山阳范巨卿为友。情坚金石。终始不改。因见豺狼当道。告归闾里。却早二年光景也。〔张元伯云〕母亲。今日是九月十五日。前岁哥哥约定。今日来拜探母亲。俺如今可杀鸡炊黍。等待哥哥者。〔卜儿云〕孩儿。二年之后。千里之途。怎生便信的他。〔张元伯云〕母亲。俺哥哥是至诚君子。必不失信。〔卜儿云〕孩儿。既是这等呵。我如今便安排下鸡黍。你去门外望一望来。〔张元伯云〕理会得。我出的这门来。怎生这早晚不见俺那哥哥来也。〔正末领家僮上云〕小生范巨卿。可早来到也。家僮接了马者。〔做相见科正末云〕兄弟。我来了也。〔张元伯云〕语未悬口。哥哥真个来了。千里之途。驱驰不易。〔正末唱〕
　　【金盏儿】想二载隔音尘。千里共消魂。〔张元伯云〕我则道哥哥不来赴会也。谁想有今日。〔正末唱〕我恨不的趁天风飞出山阳郡。想弟兄的情分痛关亲。我特来升堂重拜母。尊酒细论文。当初若不因鸡黍约。今日个谁识俺志诚人。
　　〔云〕兄弟。有王仲略得了官。他同我到此。〔王仲略云〕哥哥。你也等我一等。〔正末云〕我在此等候哩。元伯与相公相见咱。〔张元伯云〕请进。贺相公千万之喜。二位哥哥。受小生两拜。〔拜科王做受科云〕免礼免礼。小官欲待还礼来。一了说寿不压职。〔张元伯云〕是是是。〔正末云〕请起请起。元伯。请母亲拜见咱。〔张元伯云〕母亲在草堂。哥哥。咱和您进去见来。〔做进拜卜儿科〕〔卜儿云〕巨卿千里赴会。真乃信士也。〔正末云〕山阳一介寒儒。荒疎愚野。孤陋寡闻。谢老母不择。我和兄弟元伯。结为死生之交。此德此恩。生死难忘。〔卜儿云〕孩儿。你说道今日哥哥决来赴会。真个来到。这一句话。何其有准也〔正末唱〕
　　【醉中天】母亲道一句话何其准。您孩儿不错了半个时辰。〔卜儿云〕孩儿。将那村酒鸡黍饭来。与哥哥吃。〔做摆设科〕〔正末唱〕小子心真你更真。〔张元伯云〕哥哥。俺有甚么真处。〔正末唱〕你却早备下美馔篘下佳酝。〔云〕家僮将来。山阳淮楚之地。别无异物。新鲊数包。新橙百枚。黄丝绢一疋。荆妇亲手自造。万望老母笑纳为幸。〔卜儿云〕何劳如此重意。〔正末唱〕量这些轻人事您孩儿别无甚孝顺。〔卜儿云〕感承重礼。孩儿将酒来。〔正末唱〕何须母亲劳顿。〔卜儿云〕巨卿。生受您远路风尘也。〔正末唱〕您孩儿有多少远路风尘。
　　〔王在外做怒科云〕你每说到几时。早不是腊月里。不冻下我孤拐来。〔正末云〕呀。忘了仲略兄弟在外厢了。〔卜儿云〕有请有请。〔王进堂科正末云〕相公是杭州佥判。〔卜儿拜科云〕相公请。〔王仲略云〕老母免礼免礼。我待要还礼来。寿不压职。小官在京师。也带了些人事来送老母。〔做取乔砌末科正末云〕母亲。您孩儿与荆州刺史相约定赴会。不敢失信。来日五更便行。恐晚间酒后不能拜别老母。受孩儿几拜咱。〔拜科卜儿云〕你宽怀饮数杯。我亲自执料去。〔下〕〔正末云〕贤弟将过酒肴来。吾等对此佳景。可以散心尽欢竟暮。来日为别。〔唱〕
　　【金盏儿】就着这黄菊吐清芬。白酒正清醇。相逢万事都休问。想咱人则是离多会少百年身。〔张元伯云〕将黍饭来。〔做食科正末唱〕烹鸡方味美。炊黍恰尝新。我做了个急喉咙陈仲子。你便是大肚量孟尝君。
　　〔王仲略云〕我们饮不多几锺。早天色明了也。行人贪道路。哥哥慢行。您兄弟先行。哥哥。您兄弟无伴当。于道路上自做饭吃。这些果子下饭。您兄弟将去。路上■〈口赛〉他耍子。〔做取按酒放唐巾内戴上揭衣服取竹筒装酒科下〕〔张元伯云〕哥哥。今年已过。到来年九月十五日。您兄弟到哥哥宅上赴鸡黍会来。〔正末云〕兄弟。你若来时。休到山阳。至荆州郭外寻问我来。尊堂前不敢惊寝了。〔张元伯云〕哥哥。咱和您几时进取功名去。〔正末云〕男子汉非不以功名为念。那堪豺狼当道。不如只在家中侍奉尊堂。兄弟。您岂不闻尽忠不能尽孝哩。〔唱〕
　　【赚煞】礼义乃国之纲。孝悌是人之本。修天爵其道自尊。遶溪上青山郭外村。您与我剩养些不值钱狗彘鸡豚。每日家奉萱亲。笑引儿孙。便是羲皇以上人。〔张元伯云〕哥哥。若有人举荐我呵。去也不去。〔正末唱〕便有那送皇宣叩门。聘玄纁访问。且则可掩柴扉高枕卧白云。〔同下〕
　　〔音释〕
　　■〈羊吉〉音吉　■〈羊里〉音里　搜音搜　长音掌　诌音邹　长音丈　行音杭　别皮耶切　分去声　囤音顿　重平声　华去声　餔音逋　啜枢说切　趁嗔去声　篘又搜切　■〈口赛〉腮上声　纁音熏　白巴埋切
　　第二折
　　〔卜儿同旦儿倈儿扶张元伯抱病上元伯云〕小生张元伯。自从与哥哥相别之后。未经一载。不料染起疾病。百般医药。不能疗理。眼见的我这病觑天远。入地近。无那活的人也。大嫂。趁我精细。嘱咐你咱。母亲也近前。〔卜儿云〕孩儿也精细者。〔张元伯云〕母亲。我死之后。多留几日。待巨卿哥哥来主丧下葬。我灵车动口眼闭。若哥哥不到。休想我灵车动。母亲。我这会昏沈上来。扶着我者。大嫂。好觑当母亲。看我那孩儿者呵。〔诗云〕泪盈盈遗嘱自嗟咨。意迟迟怀恨漫寻思。荆钗妇好觑青春子。白头母先哭少年儿。〔做死科下〕〔卜儿云〕孩儿亡了。则被您痛杀我也。〔旦儿云〕兀的不痛杀我也。〔卜儿云〕孩儿今日嘱咐的话。要等他哥哥来主丧下葬。千里程途。怎生便得个书信到他那里。我且将孩儿停在棺函里。过了七日之后。选日辰埋葬孩儿。元伯。则被你痛杀我也。〔同下〕〔外扮第五伦引祗从上诗云〕龙楼凤阁九重城。新筑沙堤宰相行。我贵我荣君莫羡。十年前是一书生。老夫覆姓第五。名伦。字百俞。乃京兆长陵人也。自汉光武建武元年。曾为京兆尹。专领长安事。某平生公直廉介。市无奸枉。后补淮阳王为医工长。淮阳入朝。某随官属。得见光武。问以政事。某因应对。帝遂大悦。明日复特召入。与语至夕。以某为扶夷长。未曾到任。寻拜会稽太守。为政清而有惠。百姓爱之。至明帝卽位。改元永平。迁某为蜀郡太守。至十八年。拜为司空。今为吏部尚书。奉圣人的命。为因选法弊坏。国学书生。多有托故还乡。不肯求进。况兼各处山间林下。贤人君子。多有隐迹埋名。将贤门闭塞。圣人着小官于荆州等处采访。各州县若有能文会武栋梁之材。选取入朝。量材擢用。某到荆州。经年半载。并不见合属郡县所举人材。小官近闻一人。乃山阳金乡人。姓范名式字巨卿。此人原是国子监生。正为选法不明。告辞还乡。迁葬父母。隐于此处。闭户读书。与官府绝交。某累次遣人持书辟召。皆不肯就。老夫今日闲暇。将印信牒与佐贰官。不避驱驰。就范式宅中。亲自访问。此人若肯为官。便当荐之朝中。作柱石之臣见也。老夫一点为国求贤的意思。左右那里。将马来。则今日至范式宅中相访。走一遭去也呵。〔下〕〔正末引家僮上云〕小生范巨卿。自离了山阳。来到这荆州郭外。闭户读书。与官府绝交。有本郡太守是第五伦。累次聘小生为掌吏功曹。此意虽善。争奈这豺狼当道。不若隐居山林为得。吾闻仲尼有言。邦有道则仕。邦无道则卷而怀之。正今日也。〔唱〕
　　【南吕一枝花】天不生仲尼。万古如长夜。秦灰犹未冷。汉道复衰绝。满目奸邪。天丧斯文也。今日个秀才每遭逢着末劫。有那等刀笔吏入省登台。屠沽子封侯建节。
　　【梁州第七】如今那萧丞相争头鼓脑。便有那鲁诸生也索缄口藏舌。将古今人物分优劣。为吏者矜夸显达。为儒者卖弄修洁。舜庭八凯。孔门十哲。更和那汉国三杰。况中兴以后三绝。如今那宪台疎乱滚滚当路豺狼。选法弊絮叨叨请俸日月。禹门深眼睁睁不辨龙蛇。纪纲败缺炎炎的汉火看看灭。士大夫尚风节。恰便似寸草将来撞巨铁。枉自摧折。
　　〔第五伦上云〕说话中间。可早来到也。左右那里。接了马者。家僮。报复去。道有第五伦特来相访。〔家僮报科云〕有五丞相在于门首。〔正末云〕你何不早说。〔唱〕
　　【隔尾】见高车来俺只索倒屣连忙接。〔第五伦云〕老夫非私来。奉圣人的命。特来敦请贤士。〔正末唱〕听的道君命至越着俺披襟走不迭。〔云〕相公有请。〔第五伦云〕老夫久闻贤士大名。如雷贯耳。今得一覩。实为三生之幸。愿贤士早脱白衣。同朝帝阙。〔正末云〕小生堕落文章。似卖着一件物事。不能出手。〔第五伦云〕似卖着甚物事。〔正末唱〕卖着领雪练也似狐裘赤紧的遇着那热。但得本钱儿不折上手来便撇。〔第五伦云〕老夫特来沽之。〔正末唱〕本待要求善价而沽诸。争柰这行货儿背时也。
　　〔第五伦云〕贤士休这般说。你自不肯进取功名。想自古至今。运去运来。一进一退。从来有之。何必拘拘然以挂冠为高。捧檄为屈哉。〔正末唱〕
　　【牧羊关】想当日那东都门逢萌冠不挂。〔第五伦云〕贤士何不学那朱云折槛。〔正末唱〕长朝殿朱云槛不折。〔第五伦云〕灵辄一饭必酬。真乃壮士也。〔正末唱〕桑树下食椹子噎杀灵辄。〔第五伦云〕孙叔敖举于海滨。位至上卿。〔正末唱〕沧海上孙叔敖干受苦十年。〔第五伦云〕管夷吾霸诸侯。一匡天下。〔正末唱〕囹圄内管夷吾枉饿做两截。〔第五伦云〕贤士。你只学那张子房功成之后。弃职归山也不迟哩。〔正末唱〕赤松岭张子房迷了归路。〔第五伦云〕岂不见范蠡霸越。泛舟五湖。〔正末唱〕洞庭湖范蠡烂了桩橛。〔第五伦云〕那殷伯夷采薇甘饿首阳。他自有故。〔正末唱〕首阳山殷伯夷撑的肥胖。〔第五伦云〕那楚屈原终日独醒。投江而死。何足道哉。〔正末唱〕汨罗江楚三闾醉的来乱跌。
　　〔第五伦云〕贤士乃儒门俊秀。艺苑菁华。何苦屈节于芸窗。甘心于茅舍。依老夫之言。只当进身显耀。建立功名。纔是正理。〔正末云〕量小生有何才能。敢当相公举荐。〔唱〕
　　【隔尾】我待学踰垣的段干木非为■〈忄敝〉。垂钓的严子陵不是呆。枉了您个开阁公孙弘到茅舍。〔第五伦云〕傅说板筑。高宗封为太宰。岂非古今盛事。〔正末唱〕量小生才不及傅说。〔第五伦云〕据贤士之才。断不在蒯彻之下。〔正末唱〕辩不及蒯彻。〔第五伦云〕贤士。老夫此一来专是征聘贤士为官。〔正末唱〕我只怕进退无名。着人做笑话儿说。
　　〔正末做睡科第五伦云〕贤士睡着了也。老夫且去那古树之下。赏翫一回。家僮。等你主人醒时。我老夫再来攀话。〔下〕〔张元伯上云〕小生张元伯。自从与范巨卿哥哥相别。不幸死归冥路。小生曾有遗言。有巨卿哥哥到。方可主丧下葬。我这灵车便动。口眼也闭。哥哥若不来。休想这灵车动。况老母年高。妻娇子幼。倚门而望。千里之途。怕哥哥不知。今日日当午托一梦与哥哥。说知详细。可早来到也。〔叫科云〕巨卿哥哥。〔正末做醒科云〕正思想元伯。不期来到。〔唱〕
　　【骂玉郎】这些时平安信断连三月。我正心绪不宁贴。猛听的家僮报喜高声说。俺兄弟在那里。我与你亲自接。〔做见科唱〕不由人添欢悦。
　　【感皇恩】兄弟你煞是千里途赊。自从咱两处离别。〔张元伯云〕哥哥。你靠后。你岂知我心中烦恼也。〔正末云〕兄弟。怎这般烦恼。〔唱〕阻隔着路迢遥。山远近。水重迭。〔张元伯云〕哥哥靠后些。〔正末唱〕我这里迎门儿问候。他将我躲闪藏遮。咱两个。为朋友。比外人至亲热。
　　〔云〕兄弟有请。〔张元伯云〕哥哥。你靠后些。〔正末唱〕
　　【采茶歌】我恰待向前些。他把我紧拦截。〔张元伯遮面云〕哥哥靠后些。〔正末唱〕只见他折回衫袖把面皮遮。〔张元伯云〕哥哥。你岂知我心中烦恼。〔正末云〕兄弟。〔唱〕既然道有事关心能哽咽。怎这般无言低首谩伤嗟。
　　〔张元伯云〕您兄弟特来探望哥哥。〔正末唱〕
　　【哭皇天】你既是肯相探多承谢。〔张元伯云〕我见了哥哥面。便回程也。〔正末唱〕便回程因甚也。〔张元伯云〕您兄弟就此回去了也。〔正末云〕那里去。〔唱〕把书房门忙闭上。〔做扯张科唱〕将衣袂紧揪撦。〔张元伯云〕哥哥放手。你是生魂。我是鬼魂。您兄弟死了也。〔正末哭科唱〕谁想你今番今番命绝。想着俺同堂学业。同舍攻书。指望和你同朝帝阙。同建功名。你如今四旬不到。一事无成抛离老母。割舍妻男。怎下的撇了您歹哥哥歹哥哥死去也。这回相见。今番永别。
　　〔做哭科云〕兄弟。我和你几时再得相见也呵。〔唱〕
　　【乌夜啼】咱两个再相逢似水底捞明月。把咱这弟兄情一笔勾绝。〔张元伯云〕您兄弟临亡时。曾有遗言。嘱付老母。多停我几日。等哥哥来主丧下葬。哥哥若不到时。我灵车不动。不入坟坵。不期老母选后五日出殡。家中老母年高。妻娇子幼。无处可托。则望哥哥照顾老母和那妻子。便是俺朋友的情分。〔正末唱〕把平生心叮咛说。你可便不必喋喋。少住些些。〔张元伯推末科云〕哥哥。休推睡里梦里。〔下〕〔正末唱〕元来是破庄周一枕梦蝴蝶。〔云〕呀。元来是一梦。家僮多早晚也。〔家僮云〕午时了也。〔正末唱〕正日当卓午非夤夜。〔叹科云〕可惜元伯一代奇才。不能遂志。〔唱〕命矣夫。斯人也。闪的这老亲无子。幼子无爷。
　　〔做悲科云〕兄弟。兀的不痛杀我也。〔第五伦上云〕老夫正抚古树盘桓片时。则听的草堂上贤士举哀。不知为何。〔见科云〕贤士因何举哀。〔正末云〕相公恕罪。兄弟张元伯亡了。因此上举哀。〔第五伦云〕可惜可惜。寄书的人在那里。〔正末云〕无人寄书信来。〔第五伦云〕既无书信。你怎知张元伯亡了也。〔正末云〕相公不知。小生平昔与汝阳张元伯结为生死之交。恰纔与相公谈话。觉一阵昏沉。元伯梦中来报。因病而亡。于后五日下葬。专等小生去。老母妻子在家悲望。小生便索长行也。〔第五伦云〕贤士差矣。你平日间思想你兄弟。所以做这等梦。俗话说梦是心头想。此事真假未辨。敢是甚么邪神外鬼。问你讨祭祀来么。〔正末云〕相公。俺兄弟决不失信。小生持服挂孝。便索奔丧去也。〔唱〕
　　【三煞】奠楹梦断阴风洌。薤露歌残惨日斜。他从来正性不随邪。凛凛英雄。神道般刚明猛烈。〔第五伦云〕多咱是邪神外鬼问你讨祭祀。不可深信。〔正末唱〕他岂似饿鬼暮饕餮。他恰纔白日分明显化者。我问甚么是耶非耶。
　　〔云〕家僮。我嘱付你咱。〔唱〕
　　【二煞】怕少盘缠立文书问隔壁邻家借。怕无布绢将现钱去长街上铺内截。〔第五伦云〕既然贤士要去奔丧吊孝。就将小官的从马。与贤士代步。意下如何。〔正末云〕多谢了。〔唱〕乘骑的鞍马相公赊。〔第五伦云〕贤士几时回来。〔正末唱〕则这千里程途至少呵来回得三月。他既值凶事我问甚么勋业。〔第五伦云〕小官欲待荐举贤士为掌吏功曹也。〔正末唱〕这掌吏功曹那个名缺。请相公别寻个有政事豪杰。
　　〔第五伦云〕贤士。你二人相交。怎这般深厚也。〔正末唱〕
　　【黄锺尾】俺弟兄比陈雷胶漆情尤切。比管鲍分金义更别。张元伯。性忠烈。范巨卿。信士也。半世交。一梦绝。觉来时泪流血。寸心酸。五情裂。咱功名。已不藉。到来朝。避甚些。披残星。带晓月。冲寒风。冒冻雪。披丧服。拽轝车。筑坟坵。盖庐舍。种松楸。荫四野。那其间。尚未舍。猛思量。在时节。我和他一处行。一处歇。戚同忧。喜同悦。生同堂。死同穴。到黄昏。厮守者。据平生。心愿彻。着后人向墓门前高耸耸立一统碑碣。〔第五伦云〕贤士。碑碣上可写着甚么那。〔正末唱〕将俺这死生交范张名姓写。〔下〕
　　〔第五伦云〕贤士去了也。此一事未审虚实。一壁厢着人打听。果若有此事。老夫自有主意。左右将马来。且回私宅去也。〔诗云〕世人结友须黄金。黄金不多交不深。直待巨卿亲葬张元伯。方表悠悠生死心。〔下〕
　　〔音释〕
　　累上声　思去声　绝藏靴切　节音姐　舌绳遮切　劣闾夜切　洁饥也切　哲长蛇切　杰其耶切　月鱼夜切　缺区也切　灭迷夜切　折绳遮切　接音姐　迭音爹　热仁蔗切　撇偏也切　辄张蛇切　囹音苓　圄音语　截藏斜切　撅渠靴切　汨音密　跌音爹　菁音精　呆音爷　悦鱼夜切　彻昌偌切　说书惹切　贴汤也切　别邦也切　迭音爹　折音执　咽衣也切　撦昌惹切　别邦也切　喋音爹　蝶音爹　冽郎夜切　薤音械　烈郎夜切　餮汤也切　从去声　业音夜　切音且　也音耶　血希也切　裂郎夜切　雪须也切　轝音余　歇希也切　穴胡靴切　者音遮　碣其耶切
　　第三折
　　〔卜儿同旦儿倈儿众街坊驾轝车上卜儿云〕老身张元伯母亲。自从孩儿亡化。却早过了七日。他临亡时嘱付下。直等范巨卿哥哥来主丧下葬。许多路途。又无人寄封信去。今日是个好日辰。且安葬了。等他哥哥来祭奠也无妨。〔众街坊云〕婆婆。这轝车不肯行。拽不动了也。〔卜儿云〕再帮上几个亲眷。拽一拽。〔众做拽不动科云〕又添上许多人。越发拽不动了。〔卜儿云〕众位不知。他临终时分付下几句言语。直等待范巨卿哥哥来。灵车动。他纔肯入坟坵。只是千里路途。怎生便得他来。〔众街坊云〕俺众人拽不动。老人家你看着。俺众人且回家里吃了饭再来拽。〔下〕〔正末骑马上云〕小生范巨卿。今来与元伯奔丧吊孝。一路上好是凄凉也呵。〔唱〕
　　【商调集贤宾】兄弟也我和你二十年死生交同志友。咱两个再相见永无由。一灵儿伴孤云冥冥杳杳。趁悲风荡荡悠悠。恨不的摔碎我袖里丝鞭。走乏我坐下骅骝。兄弟也为你呵整整的三昼夜水浆不到口。沿路上几曾道半霎儿停留。身穿的丝麻三月服。心怀着今古一天愁。
　　〔云〕这正是心急马行迟。再加上几鞭者。〔唱〕
　　【逍遥乐】打的这马不剌剌风团儿驰骤。百般的抹不过山腰。盼不到地头。知他那里也故冢新坵。仰天号哭破咽喉。更那堪树梢头阴风不住吼。恰荒邨雪霁云收。猛听的哭声哽咽。遥望见旛影飘扬。眼见的滞魄夷犹。
　　〔云〕远远的听见许多人闹。莫非是元伯的灵柩。呀。只见一首旛上面有字。写着道张元伯引魂之旛。元来果有此事。〔下马至车前哭科卜儿云〕原来是巨卿哥哥来了。知他是睡里也那是梦里。〔正末唱〕
　　【金菊香】三生梦断九泉幽。兄弟也谁想你一日无常万事休。〔卜儿云〕哥哥。许多人拽不动这灵柩。〔正末云〕这灵车不动呵。〔唱〕莫不为尊堂妻子留。这三件事我索承头。你身亡之后不须忧。
　　〔做哭科云〕兄弟。兀的不痛杀我也。〔众街坊云〕巨卿省烦恼。〔正末云〕母亲。安排祭祀来。小生于路上思想兄弟。做了一通祭文。祭祀兄弟咱。〔祝云〕维永平元年。岁次戊午。十月癸亥朔。越五日丁卯。不才范式。谨以清酌庶馐。致祭于张元伯灵柩之前。维公三十成名。四十不进。独善其身。专遵母训。至孝至仁。无私无逊。功名未立。壮年寿尽。吁嗟元伯。魂归九泉。吾今在世。若蒙皇宣。将公之德。荐举君前。门安绰楔。墓顶加官。二人为友。万载期言。呜呼哀哉。伏惟尚享。〔做哭科唱〕
　　【梧叶儿】举孝廉曾三聘。论文才第一流。我道你不拜相决封侯。正沧海鱼龙夜。趁西风鵰鹗秋。此一去不回头。好教我这烦恼越感的天长地久。
　　〔云〕你众人打开棺函。我试看咱。〔卜儿云〕哥哥不可。已死过许多时。则怕尸气扑着你也。〔正末云〕母亲。便有尸气扑死我。我和兄弟一处埋葬更好哩。〔众开棺正末看跌倒科唱〕
　　【挂金索】我见他皮壳骷髅。面色儿黄干干浑消瘦。恰便似刀搅我这心肠。痛杀杀难禁受。恨子恨这个月之间。少个人来问候。早知你病在膏肓。我可便舍性命将伊救。
　　〔卜儿云〕哥哥。千里之途不曾有信。哥哥。你便怎生知道来。〔正末云〕您孩儿正在草堂上与第五伦大人谈话。觉一阵昏沈。见兄弟来托一梦。所说身死一事。忽然醒来。乃是一梦。因此上您孩儿星夜前来。俺兄弟先有显应也。〔卜儿云〕这等异事。古今少有。哥哥。你试说一遍咱。〔正末唱〕
　　【村里迓皷】兄弟也。不争你在黄泉埋没。却教我在红尘奔走。想着那世人几个能全德。更几人全寿。可惜你腹中大才。胸中清气。都做了江山之秀。闪的我急急如漏网鱼。呀呀似失羣鴈。忙忙似丧家狗。〔云〕只这一梦呵。〔唱〕不由人不痛心疾首。
　　〔卜儿云〕除了做梦一节。还有显应么。〔正末唱〕
　　【元和令】数日前落长星大似斗。流光射夜如昼。原来是丧贤人地惨共天愁。空余下剑挂尽汝阳城外柳。则这青山一带也白头。满街人雨泪流。
　　〔众街坊云〕巨卿。上千的人拽不动灵车。谁想有这等灵验。〔正末唱〕
　　【上马娇】休道是人一舟。便有那力万牛。百般的拽不动轝车轴。〔带云〕兄弟。〔唱〕则你那阴魂耿耿将咱候。志已酬。将你那灵圣暂时收。
　　〔众街坊云〕好大风也。〔正末唱〕
　　【游四门】疎剌剌阴风吹过冷飕飕。支生生头发似人揪。静悄悄荒林旷野申时候。昏惨惨落日坠城头。早乱纷纷寒鴈下汀洲。
　　【胜葫芦】都做了野草闲花满地愁。你为甚不肯上坟坵。枉教那一二千人都落后。这的是谁亲谁旧。谁薄谁厚。〔带云〕兄弟也。〔唱〕不能勾相守到白头。
　　〔云〕再将酒来。我与兄弟浇奠咱。〔唱〕
　　【后庭花】祭酒奠到五六斗。挽诗吟到十数首。可惜耗散了风云气。沈埋了经济手。咱两个论交游。不在诸人之右。播声名横宇宙。吐虹霓贯斗牛。卧白云商岭头。钓西风渭水秋。笑严光傲许由。到如今一笔勾。
　　〔云〕兄弟。你今日下葬呵。〔唱〕
　　【青哥儿】虽不曾功名功名成就。早已将世情世情参透。觑的个一介寒儒过如万户侯。既今日归休。人死不终留。咱意气相投。你知我心忧。来岁到神州。将高节清修。向白玉阶前拜冕旒。我与你叮咛奏。
　　【柳叶儿】呀。似这般光前裕后。一灵儿可也知不。〔云〕兄弟。你若有灵圣。跟您哥哥到坟头去来。若无灵圣。只似这般拽不动者。〔做拽灵车科唱〕我亲身自把灵车扣。〔众街坊云〕异事。你看灵车行动了也。〔正末唱〕一来是神明佑。二来是鬼推轴。〔云〕兄弟跟我来。跟我来。〔唱〕我与你扢剌剌直拽到坟头。
　　〔众街坊云〕可早来这坟院中。埋了这棺椁。一壁厢掩土。烧纸烧纸。〔做葬科卜儿云〕下了葬了。停当了也。哥哥。咱和你回去来。〔正末唱〕
　　【醋葫芦】母亲你伴魂旛即便回。婶子共侄儿休落后。〔谢辞众科唱〕我这里谢相识亲友省僝僽。我今夜只伴着衰草白杨在这坟院宿。〔众街坊云〕巨卿。他的亲眷都家去了。你没来由倒在这里歇。〔正末云〕我不为别的。〔唱〕自恨我奔丧来后。又不是沽名吊誉没来由。
　　〔卜儿云〕哥哥。你三昼夜不曾歇息。你若不回家去呵老身也不回去。〔正末唱〕
　　【幺篇】待不去呵逆不过这老母情。〔云〕着兄弟说。不甫能盼得你来。守不的我一夜。〔唱〕待去呵我又怕应不得兄弟口。想着俺那对寒窗风雨几春秋。则落得墓门前一杯浇奠酒。从今别后。要相逢则除是枕席间梦黄昏。鸡报晓五更头。
　　〔众街坊云〕巨卿。咱且回去。改日再来。〔正末云〕众位你不知。元伯在坟院中。一年四季。怎生捱这等凄楚。〔众街坊云〕他是个死人。这一年四季。晓得甚么凄凉。〔正末唱〕
　　【幺篇】到春来怎听那杜鹃啼山月晓。到夏来怎禁那乱蝉声暮雨收。到秋来怎听那寒蛩啾唧泣清秋。到冬来你看那寒鸦万点都在老树头。这几般儿经年依旧。漫漫长夜几时休。
　　〔众街坊云〕巨卿。天色晚了也。咱回去来。〔正末唱〕
　　【高过浪来里】则被你君章子征将我紧追逐。并不曾厮离了左右。今日不得已且随众还家。到来日绝早到坟头。道是我与你庐墓丁忧。这一片心虽过当果无虚谬。更那堪朔风草木偃。落日虎狼愁。觑了这四野田畴。三尺荒坵。魂魄悠悠。谁问谁瞅。〔带云〕兄弟。〔唱〕空着我欲去也伤心再回首。
　　〔卜儿云〕巨卿。我岂知元伯孩儿撇了老身并媳妇儿先去了也。〔正末唱〕
　　【随调煞】可怜朱颜妻未老。青春子年幼。撇下个白头老母正堪忧。眼中泪和我心上愁。这两般儿合辏做一江春水向东流。〔同下〕
　　〔音释〕
　　摔音洒　剌音辣　号平声　邨与村同　楔音屑　骷音枯　髅音娄　禁平声　肓音荒　轴直由切　过平声　不甫鸠切　僝锄山切　僽音骤　宿羞上声　当去声
　　第四折
　　〔第五伦领祗从上云〕小官第五伦。自从范巨卿与张元伯奔丧去了。我随着人打听。果有此事。他如今现在坟院中栽松种柏。筑垒坟墙。早已百日有余也。老夫在圣人前奏过。言巨卿至仁至德。古今无比。就着老夫将头踏伞盖。皇宣丹诏。直至汝阳元伯坟内。征聘此人临朝。加官赐赏。又着老夫顺带玄纁丹诏。随路有高才大德。卽便举入朝中重用。老夫既奉朝命。不敢久停久住。直至汝阳征聘巨卿。走一遭去来。〔下〕〔正末上云〕自从元伯亡过。小生在这坟院中栽松种柏。垒墓修坟。却早过了百日光景〔诗云〕元伯萧然一命亡。有才无寿两堪伤。妻夫镜里鸾孤影。朋友丛中鴈失行。三尺素丝书姓字。一堆黄土盖文章。晚来不敢高声哭。只恐猿闻也断肠。〔唱〕
　　【中吕粉蝶儿】直哭的山月苍苍。野猿啼老松枝上。满郊祠风卷白杨。吊英魂。歌楚些。不胜悲怆。若不是筑室居丧。枉惹的黄泉下故人失望。
　　【醉春风】我只待垒高冢卧麒麟。栽长松引凤凰。〔云〕人都道自古及今。那得兄弟庐墓礼来。〔唱〕这死生交金石友至诚心。怎道的谎。谎。今日个浮坵。有朝得志。我将你恁时改葬。
　　【红绣鞋】我若是为宰为卿为相。〔带云〕元伯也。〔唱〕我与你立石人石虎石羊。撇下个九岁子四旬妻八十娘。另巍巍分一宅小院。高耸耸盖一座萱堂。我情愿奉晨昏亲侍养。
　　〔第五伦躧马儿引祗从孔仲山上云〕老夫第五伦是也。奉圣人的命。与范巨卿加官赐赏。说话中间。可早来到也。令人。接了马者。〔正末云〕只见远远的一簇人马来到这坟前。不知为何。〔唱〕
　　【石榴花】我则见荡晨光一道驿尘黄。闹吵吵人马扣坟墙。〔做见五伦科唱〕我这里曲躬躬叉手问端详。〔第五伦云〕奉圣人的命。采访贤士来。〔正末唱〕道当今圣上访问贤良。〔第五伦云〕贤士接了宣诏者。〔正末唱〕听的道接皇宣諕的我魂飘荡。〔第五伦云〕快脱了丧服。〔正末唱〕脱丧服手脚张狂。〔第五伦云〕昔日文王访太公于磻溪。立周朝之政。贤士比太公何别。〔正末唱〕我又不曾映斜阳垂钓磻溪上。怎生坟院里遇着文王。
　　〔第五伦云〕贤士。今日加官赐赏。便好道峥嵘有日。奋发有时。〔正末唱〕
　　【斗鹌鹑】人都道我暮景桑榆。合有些峥嵘气象。可正是乐极悲生。今日个泰来否往。〔第五伦云〕为你在此筑垒坟墙。栽松种柏。百日有余。小官奏知圣人。特来宣命。〔正末唱〕垒筑了这五六板坟墙。奏与帝王。又不曾学傅说作楫为霖。误陛下眠思梦想。
　　〔第五伦云〕贤士不可迟延怠慢。便索临朝。同见圣人去来。〔正末唱〕
　　【上小楼】过举他门下侍郎。落保了也朝中宰相。〔第五伦云〕因贤士高才大德。举荐为官。〔正末唱〕有甚么孝廉方正。德行才能。政事文章。〔第五伦云〕若得贤士为官。黎民有望也。〔正末唱〕怎消的一方之地。百万生灵。将咱倚仗。〔第五伦云〕贤士。您有尹铎之才。当以重用。〔正末唱〕我又无尹铎才怎生保障。
　　〔第五伦云〕请贤士上马。〔正末云〕念吾弟威灵可表。范式丹诚。本来庐墓。但朝廷有诏。礼不容违。苟得志于朝。必不使吾弟湮灭九泉之下。〔做辞墓科〕〔第五伦云〕祗从人摆开头踏。慢慢的行。〔孔仲山喝云〕避路。〔正末唱〕
　　【幺篇】列旌旗一望中。摆头踏半里长。我则见马前虞候。志气昂昂。状貌堂堂。问姓名。是故人。别来无恙。〔云〕那喝道的敢是孔仲山么。〔孔仲山云〕然也。〔正末惊问云〕呀。兄弟。你怎做马前一卒。〔孔仲山云〕因为王韬赖了我万言长策。所以不能为官。您兄弟该当马前虞候的身役。哥哥。您请稳便。〔正末唱〕我怎敢恰为官贵人多忘。
　　〔第五伦云〕贤士。他是何人。〔正末云〕相公不知。此人是孔宣圣一十七代贤孙孔仲山是也。这秀才文章胜在下十倍。被判院门下女壻王韬赖了他万言长策。以此不能为官。〔第五伦云〕便着人拿王韬来。我奏知圣人。依律重责。贤士。想王韬这厮。则待闭塞贤门。情理可恶。〔正末云〕相公。据孔仲山之才。当以重用。〔第五伦云〕既然贤士说孔仲山才德过人。小官顺带有玄纁丹诏在此。就着孔仲山受了宣诏。俺三人一同上马。见圣人去来。〔正末云〕既如此。贤弟你可脱了衣服。换了朝章者。〔孔仲山做换衣服科〕〔正末唱〕
　　【十二月】忙换了麻衣布裳。便穿上束带朝章。拜受了玄纁一箱。跪听了丹诏十行。〔第五伦云〕孔仲山。您望阙谢了圣人的恩者。〔正末唱〕面朝着东都洛阳。三舞蹈顿首诚惶。
　　【尧民歌】多谢你荆州太守汉循良。举荐我布衣芒屩到朝堂。死生交端不比孙庞。清廉吏须当効龚黄。行藏。行藏。暗酌量。也不是咱虚谦让。
　　〔第五伦云〕范巨卿。为你高才大德。信义双全。老夫奉圣人的命。与贤士加官赐赏。〔正末唱〕
　　【耍孩儿】愧微臣勅赐加官赏。〔带云〕只是张劭呵。〔唱〕他未沾恩我岂敢承当。念生平籍贯在山阳。幼年间父母双亡。三公若是无伊吕。四海谁知有范张。〔第五伦云〕那张劭的才能德行。比你如何。〔正末唱〕臣比张劭无名望。张劭德重如曾颜闵冉。才高似贾马班杨。
　　〔第五伦云〕张劭有多大年纪了。〔正末唱〕
　　【二煞】犬马年虽是长。论学问他更强。私心愿奉为宗匠。想汉朝岂无良史书名姓。众文武自有傍人话短长。臣举孔仲山可作头厅相。〔第五伦云〕那孔嵩比你如何。〔正末唱〕似臣呵常人有数。论此人国士无双。
　　〔第五伦云〕虽然无了张元伯。可得了孔仲山。却正是得一贤。失一贤。〔正末唱〕
　　【一煞】虽然是得一贤失一贤。〔孔仲山云〕可惜无了元伯哥哥。〔正末唱〕您也何须的涕两行泪两行。得蜀望陇休多想。〔带云〕死了元伯呵。〔唱〕恰便似攧折了千寻白玉擎天柱。〔带云〕用了孔仲山呵。〔唱〕赔与你个万丈黄金架海梁岂不闻晏平仲为齐相。乘车人忧心悄悄。倒是御车吏壮志扬扬。
　　〔第五伦云〕令人。与我拿的王韬安在。〔祗候拿王仲略上云〕禀爷。拿的王韬到了也。当面。〔王仲略不肯跪科祗从云〕你怎么不跪。〔王仲略云〕寿不压职。也罢也罢。我跪着。〔第五伦云〕兀那王韬。你怎敢混赖了孔仲山万言长策。〔王仲略云〕您这个老大人差了。我若不赖他的文章。我可怎么能勾做官。便总甲我也不得做。〔第五伦云〕您等俱望阙跪者。听圣人的命。〔断云〕圣天子思求良辅。下弓旌广开贤路。何止是聘及山林。但闻名不遗坵墓。汝阳郡张劭虽亡。有范式亟称其素。可遥封翰院编修。赐母妻并沾荣禄。遗弱息君章子征。可卽授陈留主簿。范式拜御史中丞。其孔嵩尚书吏部。王仲略诈冒为官。杖一百终身废锢。见天恩浩荡无私。与羣臣相安举错。〔正末等谢恩科唱〕
　　【煞尾】我为甚觑功名不在心。也则念穷交不忍忘。因此乞天恩先到泉台上。纔留的这鸡黍深盟与那后人讲。
　　〔音释〕
　　些梭去声　磻音盘　否滂米切　行去声　铎多劳切　忘去声　屩音皎　蜀绳朱切　锢音固
　　题目　义烈传子母襃扬　
　　正名　死生交范张鸡黍
　　死生交范张鸡黍杂剧终

《元曲选》　吕洞宾三度城南柳杂剧　（明）臧晋叔 编
　　吕洞宾三度城南柳杂剧　　（元）谷子敬 撰
　　●吕洞宾三度城南柳杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　岳阳楼自造仙家酒截头渡得遇垂纶叟　正名　西王母重餐天上桃吕洞宾三度城南柳 
　　楔子
　　〔正末扮吕洞宾上云〕贫道姓吕名岩字洞宾。道号纯阳子。隐于终南山。遇锺离师父。授以长生之术。得道成仙。昔日师父曾说。这岳州城南一株柳树。生数百余年。有仙风道骨。教我度脱他。如今来到这岳州地面。不免扮做一个货墨的先生。去访问咱。哦。远望城南一片绿阴。就是那株树了。原来在岳阳楼边。且往这楼上一看。〔做到楼科〕〔叫云〕酒保何在。〔丑扮酒保上云〕老汉姓杨。在这岳阳楼下开着一个酒店。今日没甚么客。只有一个先生在楼上。我试问咱。〔做见科云〕师父。买几多钱的酒。〔正末云〕买五十文钱的酒。相饶些下酒来。〔酒保云〕这先生真是个乞化的。买得五十文钱酒。怎生又要案酒。兀的酒在这里。实是迟了。没什么下酒。〔正末云〕有酒无殽。怎生吃的下。我这墨篮里有王母赐的蟠桃一颗。将来下酒。〔饮酒啖桃科云〕咱凭栏看这柳树。果有仙风道骨。争奈他土木之物。如何做得神仙。必然成精之后。方可成人。成人之后。方可成道。我恰纔吃的这颗桃。本是仙种。我将桃核抛于东墙之下。长成之后。教他和这柳树俱成花月之妖。结为夫妇。那其间再来度脱他。也未迟哩。〔做下楼科云〕这桃终是仙种。顷刻间可早开了花也。你听我嘱付咱。〔唱〕
　　【仙吕赏花时】今日个嫩蕊犹含粉脸羞。密叶空攒翠黛愁。夸艳冶逞风流。结上些莺朋燕友。可索及早里便抽头。
　　【幺篇】休则管恼乱春风卒未休。恐怕你憔悴秋霜非是久。只等的红雨散绿云收。我那其间寻花问柳。重到岳阳楼。〔下〕
　　〔音释〕
　　黛音代　卒粗上声
　　第一折
　　〔旦扮桃花精净扮柳树精同上〕〔桃云〕妾身乃天上仙桃。此乃城南柳树。昔日吕洞宾师父到此。有意度脱这老柳。将我种向邻墙。与老柳配作夫妇。以此成为精灵。俺两个都是妖物。白日里不敢出来。则去深山里潜藏。晚夕方敢来这楼上宿歇。似这等风吹日晾。雪压霜欺。知他几时能勾脱生。如今天明了也。俺两个又索往深山中潜藏去来。〔下〕〔正末上云〕贫道吕岩。自从他天上仙桃配上城南老柳。贫道不自去点化他。如何成人。则索离了仙府。又往人间走一遭去也呵。〔唱〕
　　【仙吕点绛唇】别却蓬壶。坦然独步。尘寰去。回首仙居。兀良在缥缈云深处。
　　【混江龙】仙凡有路。全凭着足底一双凫。翱翔天地。放浪江湖。东访丹丘西太华。朝游北海暮苍梧。暂离真境。来混尘俗。觑百年浮世。似一梦华胥。信壶里乾坤广阔。叹人间甲子须臾。眨眼间白石已烂。转头时沧海重枯。箭也似走乏玉兔。梭也似飞困金乌。看了这短光阴。则不如且入无何去。落的个诗怀浩荡。醉眼模糊。
　　〔云〕可早来到岳阳楼也。且买几杯酒吃。酒保何在。〔酒保上云〕师父要多少钱酒。〔正末云〕打一百钱酒。〔酒保云〕酒在此。〔正末云〕是好高楼也。我且看景致咱。〔唱〕
　　【油葫芦】高耸耸雕阑十二曲。接太虚。层梯百尺步云衢。一会家望齐州则索低头数。只恐怕近天宫不敢高声语。这楼襟三江。带五湖。更对着君山千仞青如许。咱这里不饮待何如。
　　【天下乐】拚着个醉倒黄公旧酒垆。笑三也波闾。楚大夫。如今这汨罗江有谁曾吊古。怕不待骑鲸的飞上天。荷锸的埋入土。则问你独醒的今在无。
　　〔酒保云〕这先生买了一百钱酒。则管要添。料这穷道人。那里讨钱还我。没了酒也。〔正末云〕他怕我无钱。就说无了酒。我饮兴方浓。怎生是好。〔酒保云〕你要酒先数钱来。〔正末云〕我委实无钱了也。〔酒保云〕便无钱有甚么随身物件来当。〔正末云〕道人有何物。〔唱〕
　　【金盏儿】俺道人呵只身躯走江湖。量随行有甚希奇物。止不过墨篮琴谱药葫芦。则你那尊中无绿蚁。皆因我囊里缺青蚨。怎做得神仙留玉佩。卿相解金鱼。
　　〔做解剑科云〕将这剑当下如何。〔酒保云〕我不要他。〔正末云〕我这剑非同小可。〔唱〕
　　【幺篇】这剑六合砌为垆。二气铸成模。呼的风唤的雨驱的云雾。屠的龙诛的虎灭的■〈鬼生〉■〈鬼吾〉。霜锋如巨阙。冰刃胜昆吾。光摇牛斗暗。气压鬼神伏。
　　〔云〕你当下这剑有用他处。〔酒保接剑挂背上科云〕这剑是有用处。也好切菜。先生。酒不打紧。如今天色晚了。这楼上有两个精怪。到晚便出来迷人。酒客晚间不敢在这楼上吃酒。〔正末云〕有甚么精怪。我不怕他。〔酒保云〕你有甚么术法。却不怕他。〔正末唱〕
　　【醉中天】我比你无些惧。你问我有何术。〔指剑科〕则是这袖里青蛇胆气麤。怕甚么妖精物。我若是拔向尊前起舞。手到处百灵咸助。怎容他山鬼揶揄。
　　〔酒保云〕既然先生不怕。我与你酒自斟自饮。我下楼去也。〔下〕〔桃柳精上云〕俺二人恰从山中出来。如今天色晚也。咱去楼上宿歇去来。〔做上楼惊拜科云〕不知上仙在此。合当万死。〔正末唱〕
　　【后庭花】原来是逞妖娆娇艳姝。弄精神老匹夫。玄都观为头树。彭泽庄第一株。〔云〕我问你咱。〔唱〕你待何如。敢又去迷人害物。〔柳云〕弟子不敢。〔正末唱〕索问甚荣与枯。无知的衰朽木。反不如花解语。
　　〔带云〕桃呵。〔唱〕
　　【醉扶归】你自一点芳心苦。〔柳云〕弟子几时得度脱。〔正末云〕柳呵。〔唱〕几时得万结翠眉舒。〔桃柳各长吁科〕〔正末唱〕您两个对月临风自叹吁。正是你绿惨红愁处。〔桃云〕我这等仙种。师父如何配与我柳树。〔正末唱〕只合与妖桃共居。天生下连枝树。
　　〔柳云〕师父。弟子端的几时得托生。〔正末云〕你要托生。你只在老杨家成人。〔桃云〕弟子却是如何。〔正末云〕你也索跟他将去。〔柳云〕师父别有甚遗下言语。〔正末云〕你听我说。〔诗云〕独自行来独自坐。无限世人不识我。惟有城南柳树精。分明知道神仙过。〔唱〕
　　【赚煞】为甚么桃脸破红颜。柳眼垂青顾。认得俺东君是主。堪笑时人空有目。如盲般岂辨贤愚。这火凡夫都是些懵懂之徒。不识回仙元姓吕。则不如把红尘跳出。袖白云归去。我则待朗吟飞过洞庭湖。〔下〕
　　〔柳云〕师父不肯度脱。俺去了也。我解师父说。教俺老杨家成人。必是老杨在师父跟前唆说。不肯度脱咱两个。等老杨上楼来。把他迷杀了。却不是了当。兀的不是老杨来也。〔酒保背剑上云〕天色晚了。我上楼收拾咱。〔见科叫云〕有鬼。有鬼。〔桃柳向前科〕〔酒保云〕我可也不怕他。有师父当下的剑。将来砍这妖怪。〔做拔剑砍科砍中柳科柳走下〕〔又砍桃科桃走下〕〔酒保云〕天色昏黑。不知砍着甚么东西。只是各各的响。我试点火来照一照。〔做照科云〕原来砍着门前那老柳树。墙边桃树。哦。元来就是这两件物成精作怪。明日把柳树截作系马椿。埋在门前。把桃树锯做桃符。钉在门上。着他两个替我管门户。把这剑挂在楼上。镇着家宅。我想那当剑先生也是高人。他曾说这剑有用处。果应其言。等他来赎剑时。请他吃一个烂醉。也当是我的谢意。〔下〕
　　〔音释〕
　　晾音谅　凫音巫　翱音敖　俗语疽切　贬侧洽切　曲丘雨切　汨音密　锸音插　物音务　■〈鬼生〉音苏　■〈鬼吾〉音吾　刃仁去声　伏房夫切　术绳朱切　揶音爷　揄音余　木音暮　目音暮　懵梦上声　出音杵　唆音梭
　　第二折
　　〔正末上云〕光阴好疾也。自离了岳阳楼。来山中住得一两日。世上早二十年也。自从城南桃柳成其精灵。贫道故将宝剑留与老杨。着他手砍了他土木形骸。教柳树就托生在杨家为男子。教桃托生在邻舍李家为女子。他两个成人。结为夫妇。且教他酒色财气里过。方可度脱他成仙了道。则为你这花和柳。教我走三遭也。〔唱〕
　　【正宫端正好】不争我三入岳阳城。又则索再出蓬莱洞。跨黄鹤拂两袖天风。到世间不是我尘缘冗。则被这花共柳相搬弄。
　　【滚绣球】怕不你柳色浓。花影重。色深沉暮烟偏重。影扶疏晓日方融。柳呵少不的半树枯。半树荣。桃呵少不的一片西。一片东。燕剪就乱丝也无用。莺掷下碎锦也成空。几曾见柳有千年绿。都说花无百日红。枉费春工。
　　〔带云〕众神仙都也笑我忙些甚么。〔唱〕
　　【倘秀才】那里也清阴半空。何处也红芳万种。原来昨日今朝事不同。寻旧迹觅遗踪。空留下故冢。
　　〔云〕我上楼试看咱。〔做坐定科云〕怎生不见人来。〔桃柳精改扮同上〕〔净云〕自家是岳阳楼下卖酒老杨的儿子。生下来头发便白。因此人皆叫我做老柳。我今年二十岁了。娶得个浑家。是东邻李家女儿。名唤做小桃。和我同年同月同日生。我父亲亡故多年。我独自管着这酒楼。不知怎生。俺这妇人常不言语。可似哑的。我十分爱他。他却不爱我。这家缘全然不管。恰纔有个酒客上楼去了。我去问他。娘子。你好生看着门户。〔做上楼见正末科〕〔正末云〕老柳。你在这里。你认的我么。〔净云〕我不认的你。〔正末云〕二十年前我和你厮见来。〔净云〕这先生你敢错认了。我恰纔二十岁。这二十年前那里得我来。你认的是俺父亲老杨。如今死过多年了。〔正末背云〕他是不认的。我去他身上。带意儿说上几句。看他省的省不的。〔唱〕
　　【滚绣球】当日死了你那老太公。怎么生下你这个小业种。樗散材怎能勾做梁作栋。你这片岁寒心不到的似柏如松。留下一枝儿继你祖宗。那取五株儿做你弟兄。槁木般病形骸更没些沉重。干柴般瘦身躯直恁么龙钟。枉将你翠眉颦损闲愁甚。空自把青眼睁开不认侬。我须是昔日仙翁。
　　〔云〕你看这挂的剑。原是我昔日当下的。今日特来回赎哩。〔净云〕先生休胡说。这口剑不曾生我时。有个神仙留下。我父亲说这口剑曾除了楼上两个妖精。以此挂着镇宅。你怎么说是你的。你比那神仙多几岁。〔正末云〕我不与你说。唤你浑家来。他便认的我。〔净云〕奇话。俺那浑家从不曾出来卖酒。他那里认得你。我唤他出来。看认得你么。〔做唤科〕〔且上见正末拜科〕〔正末云〕小桃。你也在这里。〔唱〕
　　【脱布衫】则见他乌云坠蝉鬓鬅松。秋波困醉眼朦胧。酒力透氷肌色浓。枕痕印粉腮香重。
　　【小梁州】为甚这两朵桃花上脸红。须是你本面真容。想着那去年今日此门中。你将我曾迎送。这搭里再相逢。
　　〔旦云〕师父。怎这许多时不见师父来买酒吃。〔正末唱〕
　　【幺篇】恰便似汉刘郎误访桃源洞。奈惜花人有信难通。〔净看旦笑科〕〔正末唱〕他频将柳眼窥。你把花心动。怕不年高德重。人则道临老入花丛。
　　〔净云〕好是跷怪。俺这浑家见了这先生。就会说话了。又似认的他一般。〔正末云〕老柳。再打酒来。不少你钱〔净取酒上云〕今日见了师父。俺浑家又会说话。我喜之不胜。俺夫妻二人伏侍师父。只管吃醉。不要还酒钱。〔正末唱〕
　　【滚绣球】我待从容饮巨觥。他可殷勤捧玉锺。出红妆主人情重。强如列珍羞炮凤烹龙。〔净云〕师父。我会舞。等浑家也唱一个曲儿。替师父送酒何如〔做舞唱科〕〔正末唱〕你看尊中酒不空。筵前曲未终。怎消得贤夫妇恁般陪奉。〔净云〕师父。俺两口儿这般歌舞。堪做一对儿。〔正末唱〕你那小蛮腰敢配不上樊素喉咙。休看那舞低杨柳楼心月。且听这歌尽桃花扇底风。倚翠偎红。
　　〔云〕感你两个好意。我虽醉有句话与你两个说。想人生青春易过。白发难饶。你两个年纪小小的。则管里被这酒色财气迷着。不肯修行办道。还要等甚么。〔唱〕
　　【白鹤子】年光弹指过。世事转头空。则管苦恋两枝春。可怎生不悟三生梦。
　　〔云〕你跟我出家去罢。〔凈云〕跟你去呵怎生。〔正末云〕跟我去呵。〔唱〕
　　【幺】学长生千岁柏。不老万年松。我将你柳向玉堂栽。花傍瑶池种。
　　〔净云〕不跟你去却怎生。〔正末唱〕
　　【快活三】少不的叶凋也翠幕倾。花落也锦机空。管取你一般潇洒月明中。栖不得鸾和凤。
　　【鲍老儿】那其间白雪飘飘灞岸东。飞絮将斜阳弄。红雨霏霏汉苑中。残英把春光送。老了锦莺。愁翻粉蝶。怨杀游蜂。芳菲渺渺。韶光苒苒。岁月匆匆。
　　〔净云〕师父怕不如此说。我怎生舍得这家缘过活。夫妇恩情。便跟随你去。〔旦云〕他不肯去。小桃情愿跟师父出家。〔正末唱〕
　　【啄木儿尾】怕不你霜凝时刚挨得秋。雪飘怎过冬。觑了这没下稍的枯杨成何用。想你那南柯则是一梦。争如俺桃花依旧笑春风。〔同旦下〕
　　〔净云〕这泼妇真个跟了那先生去了。我也顾不的家缘活计。取下这剑来。带着赶将去。贼道。我不到的放过你哩。〔下〕
　　〔音释〕
　　掷音直　樗昌书切　颦音频　鬅音朋　松思宗切　丛音从　觥音公　炮音袍
　　第三折
　　〔正末改扮渔翁上云〕老夫渔翁是也。驾着一叶扁舟。是俺平生活计。谁似俺渔人快活也呵。〔唱〕
　　【南吕一枝花】蝇头利不贪。蜗角名难恋。行藏全在我。得失总由天。甘老江边。富贵非吾愿。清闲守自然。学子陵遁迹在严滩。似吕望韬光在渭川。
　　【梁州第七】虽是个不识字烟波钓叟。却做了不思凡风月神仙。尽他世事云千变。实丕丕林泉有分。虚飘飘钟鼎无缘。想着那闹吵吵东华门外。怎敌得静巉巉西塞山前。脚踪儿不上凌烟。梦魂儿则想江堧。觑了那忘生舍死的将军过虎豹关中。躭惊受恐的朝士拥麒麟殿前。争如俺少忧没虑的侬家住鹦鹉洲边。苟延。数年。我其实怕见红尘面。云林深市朝远。遮莫是天子呼来不上船。饮兴陶然。
　　【隔尾】旋沽村酒家家贱。自酌鲈鱼个个鲜。醉与樵夫讲些经传。春秋有几年。汉唐事几篇。端的谁是谁非咱两个细敷演。
　　〔云〕因和那樵夫饮了几杯酒。不觉的醉了。咱脱下这蓑衣来铺着。就这矶头上睡一觉咱。〔睡科〕〔净上云〕不想俺那浑家跟着先生去了。我随后赶来。到这渡头。原来是个截头路。兀的见一只渔船流将下来。我带住这船。等有人寻时。教他渡过我去。〔做带船〕〔正末醒科云〕怎生不见了渔船。〔唱〕
　　【牧羊关】恰纔共野老清辰饮。因此伴沙鸥白昼眠。觉来时怎生这钓鱼船不见。这其间黄芦岸潮平。白苹渡水浅。莫不在红蓼花新滩下。莫不在绿杨树古堤边。则见那人影里牵回棹。原来是柳阴中缆住船。
　　〔背云〕那里有什么渔翁。就是我故意变化了的。教他不认得。〔做叫科云〕兀那汉子。这渔船是老夫的。〔净云〕这船原来是那渔翁的。我将这船还你。借问渔翁曾见个出家的先生。引着个年小的妇人。从这里过去么。〔正末云〕是。见有两个人过去。〔唱〕
　　【隔尾】见一个庞眉老叟行在前面。见一个绝色佳人次着后肩。恰渡过芳洲早望不见。多管在竹林寺边。桃花坞前。便趁着东风敢去不远。
　　〔净云〕他端的是那里去了。〔正末唱〕
　　【牧羊关】他去处管七十二福地。辖三十六洞天。这河与弱水相连。山号昆仑。地名阆苑。须不是系马邮亭畔。送客渭城边。离你那汴河堤早程三百。隔您那灞陵桥有路八千。
　　〔净云〕遮莫他恁地远。我也要赶上他。渔翁。怎生渡的我过去。〔正末云〕要我渡你也容易。你息得心上无明火。便渡你过去。〔净云〕有何难处。我若赶上他。则不伤害他便了。〔正末云〕你带着剑做甚么。〔净云〕这剑是那先生当下的。我如今送还他去。〔正末云〕既如此渡你过去。〔净上船正末收蓑衣开船科云〕这等的风雪满天。没奈何渡你过去。〔唱〕
　　【骂玉郎】觑了这琼花顷刻飘扬徧。银海岛玉山川。沧波万顷明如练。龙鳞般云外飘。鹅毛般江上剪。蝶翅般风中旋。
　　【感皇恩】可早漫地漫天。更扑头扑面。雪拥就浪千堆。雪裁成花六出。雪压得柳三眠。〔净云〕这雪看看下得大了。好冷也。〔正末唱〕你这般愁风怕雪。甚的是带雨拖烟。你索拳双足。瞑双目。耸双肩。
　　〔净云〕我起去摇橹。借你蓑衣披着。〔做借蓑衣科〕〔正末唱〕
　　【采茶歌】他将我绿蓑穿。他把那橹绳牵。兀的是柳丝摇拽晚风前。那里是雪片纷纷大如手。须是杨花滚滚乱如绵。
　　〔云〕船到岸了。你脱蓑衣还我。你上岸去。〔净脱蓑衣科云〕渔翁。我这一去寻得俺那浑家着寻不着。〔正末唱〕
　　【哭皇天】谁着你锁鸳鸯系不紧垂杨线。今可去觅鸾胶续继弦。遮莫你上碧霄下黄泉。赤紧的天高地远。你若不依着我正道。我若不指与你迷途。柳呵你便柔肠百结。巧计千般。浑身是眼。寻不见花枝儿般美少年。枉将你腰肢摆困。怎得你眉头放展。
　　〔净云〕我不认的去路。渔翁。指引我去咱。〔正末唱〕
　　【乌夜啼】见放着一条快捷方式疾如箭。索甚么指路金鞭。管教得见你那春风面。行处休俄延。坐处莫留连。要问时则问那昔年刘阮洞中猿。待寻呵再休寻旧时王谢堂前燕。那里也白玉楼。黄金殿。休看做亚夫营里。陶令门前。
　　〔净云〕那里是什么所在。俺浑家知他是有也无。〔正末唱〕
　　【贺新郎】那搭儿别是一重天。尽都是翠柏林峦。那里取绿杨庭院。数声鹤唳呵不比那两个黄鹂啭。纵有那惊俗客云间吠犬。须无那聒行人风外鸣蝉。你休错认做章台路。管取你误入武陵源。那里有碧桃千树都开徧。你去那丛中寻配偶。便是花里遇神仙。
　　〔净云〕多谢渔翁指引。若寻得俺浑家回来。还再谢你。〔正末云〕正道不远。只在这里便是。〔唱〕
　　【煞尾】天宽呵无由得遇青鸾便海阔也有信难通锦鲤传。也不索登长空。临巨渊。过重山。涉大川。只隔得一片白云便相见。天涯在你目前。海角在你足边。不比你那送行处。西出阳关路儿远。〔下〕
　　〔净云〕幸得这渔翁渡我过来。又指引我正道。则索依着他前面去。走了许远。只见四面云山。重重叠叠。知他是那里。兀那松荫下有个洞门。里面必定有人。我索问一声。〔做敲门旦上开门科问云〕是谁。〔净做见科云〕我那里不寻。那里不觅。元来你却在这里。咱和你回去来。〔旦云〕这便是家。我那里去。师父在里面等我。〔净云〕这歪剌骨无礼。我偌远赶来寻你。你不回去。只恋着那先生。是甚么缘故。这等泼贱。不杀了要他何用。〔做拔剑杀旦科云〕我把这死尸丢在洞门前水里流将去。我藏了这剑。等那先生出来。也杀了他。方纔出的我这一口臭气。〔外扮公人上云〕杀人贼。那里去。〔净慌走公人赶上拿住科云〕咱拿杀人贼。见官去来。〔左右报复云〕〔外扮孤上云〕今日升衙。是谁这等吵闹。〔公人云〕拏得杀人贼在此。犯人当面。〔孤云〕这厮如何白日杀人。〔净云〕小人不曾杀人。我的浑家被一个先生引到这里。小人寻见了。教他跟我回去。被那先生把我浑家杀了。不干小人事。〔孤云〕你认的那先生么。〔净云〕小人认的。〔孤云〕左右。押这厮去寻那先生来对理。〔押净下〕
　　〔音释〕
　　蜗音蛙　韬音叨　巉初衔切　堧口专切　辖音狎　阆音浪　旋去声　唳音利
　　第四折
　　〔正末上云〕贫道吕岩。若不引小桃到此。怎能赚得老柳也到这里。我着小桃出洞相迎。眼见的老柳将小桃杀了。他如今已入长生之境。如何杀得他。老柳必然逃避。遮莫你走到那里。贫道要寻你。有何难哉。〔唱〕
　　【双调新水令】恰携的半堤烟雨过潇湘。有心待栽培在九重天上。谁想从朝不见影。到晚要阴凉。空教我立尽斜阳。临岐处漫凝望。
　　〔柳上云〕兀的不是那先生。〔公人云〕恰纔拿住这贼。他道这妇人是他浑家。指攀你杀了来。〔正末唱〕
　　【驻马听】则为你体性颠狂。柳絮随风空自忙。可怜芳魂飘荡。撇得桃花逐水为谁香。你是个入天台逞大胆的莽刘郎。扫蛾眉下毒手的乔张敞。只待学赚神女楚襄王。送的下巫峡你却在阳台上。
　　〔公人云〕同见官去。你两个折证咱。〔行科孤上做见科〕〔正末云〕贫道稽首。〔孤云〕兀那道人。那厮指你杀了他媳妇。端的是谁杀来。〔正末云〕他浑家跟我修行办道。这厮寻见。将他杀了。不干贫道事。〔净云〕是他杀了。〔正末云〕则看谁有刀仗。便是杀人的。〔孤云〕这个说的是。左右搜看。〔公人搜净见剑科〕〔正末唱〕
　　【乔牌儿】自古道捉贼先见赃。索甚当官与招状。觑了这残红数点在龙泉上。眼见的小桃花剑下亡。
　　〔孤云〕这厮白昼杀人。合该偿命。又不合妄指平人。就着这先生亲手杀他。〔正末指剑科云〕你可还我剑也。〔净哭云〕谁想我死在今朝也。〔正末唱〕
　　【鴈儿落】枉了你千条翠带长。万缕青丝扬。不将意马拴。却把心猿放。
　　【得胜令】呀。推倒老孤桩。横在小池塘。未做擎天柱。先为架海梁。你看一寸春光。能有几日柔条旺。犯着咱三尺秋霜。管教你登时落叶黄。
　　〔做杀净闭目科〕〔正末背剑打渔鼓■〈闲〉子孤公人各改扮众仙上〕〔正末云〕弟子如今省了也。〔净开目科云〕恰纔杀了我。如何又活了。呀。原来我是城南柳树精。可知头上生出柳枝来。〔做打稽首云〕师父。原来这官府公人都是神仙。可是那几位。〔正末云〕这七人是汉锺离。铁拐李。张果老。蓝采和。徐神翁。韩湘子。曹国舅。〔唱〕
　　【水仙子】这个是携一条铁拐入仙乡。这个是袖三卷金书出建章。这个是敲数声檀板游方丈。这个是倒骑驴登上苍。这个是提笊篱不认椒房。这个是背葫芦的神通大。这个是种牡丹的名姓香。〔净云〕这七位神仙都认的了。师父可是谁。〔正末唱〕贫道因度柳呵道号纯阳。
　　〔净云〕弟子恰纔省了也。师父是吕真人。弟子是城南柳树精。〔正末云〕既知你本来面目。我今番度你成道。如今跟俺羣仙。同赴瑶池西王母蟠桃会去。如何不见桃花仙女。来此献桃。〔旦捧桃上云〕因师父度脱成仙。将自家结了的仙桃。王母娘娘行献寿去来。〔见科〕〔正末云〕恰纔杀了的是他幻身。他是瑶池仙种。已入长生不死之乡。只为你老柳是土木之物。难以入道。因此教他尘世走这一遭。〔唱〕
　　【落梅风】则为你临官路。出粉墙。常只是转眼间花残花放。引的个呆崔护洞门前来谒浆。且喜你桃源故人无恙。
　　〔众仙行科〕〔旦扮王母引金童玉女上云〕小圣乃西池金母是也。今日设下蟠桃宴。请八洞神仙都来赴会咱。〔众仙见科〕〔正末云〕今日吕岩度的老柳小桃。特来娘娘前祝寿。你两个过来参见娘娘者。〔做见科〕〔旦献桃净进酒众仙奏乐科〕〔正末唱〕
　　【滴滴金】看了这仙袂飘飖。仙姿绰约。仙音嘹喨。人在五云乡。更有那宝殿参差。蓬山掩映。瑶池摇漾。全不比半亩方塘。
　　【折桂令】端的是隔红尘景物非常。上面有彩凤交飞。青鸟翱翔。和那瑶草为邻。灵椿共茂。丹桂同芳。只教你占断风清月朗。根盘的地老天荒。我为甚折取垂杨。移向扶桑。但能勾五千岁遐龄。索强如九十日韶光。
　　〔王母云〕蟠桃宴罢。老柳。你既成仙。可随洞宾去。小桃只在小圣左右。众仙听我剖断他两个咱。〔词云〕柳共桃今番度脱。再不逞妖娆袅娜。说与你金缕千条。道与你红云一朵。你休去灞岸拖烟。你休去玄都喷火。柳丝把意马牢拴。桃树把心猿紧锁。你做了酒色财气。你辞了是非人我。今日个老柳惹上仙风。和小桃都成正果。〔旦凈谢科〕〔正末唱〕
　　【随尾】从此后溪花喜有人相傍。岩枝怕甚风摇荡。今日个繁华梦恰纔醒。翠红乡再休想。
　　〔音释〕
　　赚音湛　扬音样　笊音爪　嘹音僚　喨音亮　参抽森切　差抽支切　脱音妥　袅音鸟　娜挪上声
　　题目　岳阳楼自造仙家酒截头渡得遇垂纶叟　
　　正名　西王母重餐天上桃吕洞宾三度城南柳
　　吕洞宾三度城南柳杂剧终

《元曲选》　包待制三勘蝴蝶梦杂剧　（明）臧晋叔 编
　　包待制三勘蝴蝶梦杂剧　　（元）关汉卿 撰
　　●包待制三勘蝴蝶梦杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　葛白王亲挟势行凶横赵顽驴偷马残生送　正名　王婆婆贤德抚前儿包待制三堪蝴蝶梦 
　　楔子
　　〔外扮孛老同正旦引冲末扮王大王二丑扮王三上诗云〕月过十五光明少。人到中年万事休。儿孙自有儿孙福。莫为儿孙作远忧。老汉姓王。是这开封府中牟县人氏。嫡亲的五口儿家属。这是我的婆婆。生下三个孩儿。都不肯做农庄生活。只是读书写字。孩儿也。几时是那峥嵘发迹的时节也呵。〔王大云〕父亲母亲在上。做农庄有甚好处。您孩儿一举首登龙虎榜。十年身到凤凰池。〔孛老同旦云〕好儿好儿。〔王二云〕父亲母亲。你孩儿十年窗下无人问。一举成名天下知。〔孛老同旦云〕好儿好儿。〔王三云〕父亲在上。母亲在下。〔孛老云〕胡说。怎么母亲在下。〔王三云〕我小时看见俺爷在上头。俺娘在底下。一同床上睡觉来。〔孛老云〕你看这厮。〔王大云〕父亲母亲。从古道文章可立身。这不是读书的好处。〔孛老云〕孩儿。你说的是。〔正旦云〕老的。虽然如此。你还替孩儿寻一个长久立身之计。〔唱〕
　　【仙吕赏花时】且休说文章可立身。争奈家私时下窘。枉了寒窗下受辛勤。却被那愚民暗哂。多咱是宜假不宜真。
　　【幺篇】他只敬衣衫不敬人。我言语从来无向顺。若三个儿到开春。有甚么实诚定准。怎生便都能勾跳龙门。〔同下〕
　　〔音释〕
　　峥音澄　嵘音横　觉音叫　哂身上声
　　第一折
　　〔孛老上云〕老汉来到这长街市上。替三个孩儿买些纸笔。走的乏了。且坐一坐歇息咱。〔净扮葛彪上〕〔诗云〕有权有势尽着使。见官见府没廉耻。若与小民共一般。何不随他带帽子。自家葛彪是也。我是个权豪势要之家。打死人不偿命。时常的则是坐牢。今日无甚事。长街市上闲耍去咱。〔做撞孛老科云〕这老子是甚么人。敢冲着我马头。好打这老驴。〔做打孛老死科下〕〔葛彪云〕这老子诈死赖我。我也不怕。只当房檐上揭片瓦相似。随你那里告来。〔下〕〔副末扮地方上云〕王大王二王三在家么。〔王大兄弟上云〕叫怎的。〔地方云〕我是地方。不知甚么人打死你父亲在长街上哩。〔王大兄弟云〕是真实。母亲。祸事了也。〔哭科王三云〕我那儿也。打死俺老子。母亲快来。〔正旦上云〕孩儿。为甚么大惊小怪的。〔王三云〕不知是谁打死了俺父亲也。〔正旦云〕呀。可是怎地来。〔唱〕
　　【仙吕点绛唇】仔细寻思。两回三次。这场蹊跷事。走的我气咽声丝。恨不的两肋生双翅。
　　【混江龙】俺男儿负天何事。拿住那杀人贼我乞个罪名儿。他又不曾身耽疾病。又无甚过犯公私。若是俺软弱的男儿有些死活。索共那倚势的乔才打会官司。我这里急忙忙过六街。穿三市。行行里挠腮撧耳。抹泪揉眵。
　　〔做行见尸哭科唱〕
　　【油葫芦】你觑那着伤处一埚儿青间紫。可早停着死尸。你可便从来忧念没家私。昨朝怎晓今朝死。今日不知来日事。血模糊污了一身。软答刺冷了四肢。黄甘甘面色如金纸。干叫了一炊时。
　　【天下乐】救不活将咱没乱死。咱家私。自暗思。到明朝若是出殡时。又没他一陌纸。空排着三个儿。这正是家贫也显孝子。
　　〔王大兄弟云〕母亲。人都说是葛彪打杀了俺父亲来。俺如今寻见那厮。扯到官偿命来。〔下〕〔正旦唱〕
　　【那咤令】他本是。太学中殿试。怎想他。拳头上便死。今日个则落得长街上检尸。更做道见职官。俺是个穷儒士。也索称词。
　　〔葛彪上云〕自家葛彪。饮了几杯酒。有些醉了也。且回家中去来。〔王大兄弟上云〕兀的不是那凶徒。拿住这厮。〔做拿住科云〕是你打死俺父亲来。〔葛彪云〕就是我来。我不怕你。〔正旦唱〕
　　【鹊踏枝】若是俺到官时。和您去对情词。使不着国戚皇亲。玉叶金枝。便是他龙孙帝子。打杀人要吃官司。
　　〔王大兄弟打葛死科兄弟云〕这凶徒妆醉不起来。〔正旦云〕我试问他。〔问科云〕哥哥。俺老的怎生撞着你。你就打死他。你如何推醉睡在地下不起来。则这般干罢了。你起来。你起来。呀。你兄弟可不打杀他也。〔王三云〕好也。我并不曾动手。〔正旦云〕可怎了也。〔唱〕
　　【寄生草】你可便斟量着做。似这般甚意儿。你三人平昔无瑕玼。你三人打死虽然是。你三人倒惹下刑名事。则被这清风明月两闲人。送了你玉堂金马三学士。
　　〔做指葛彪科唱〕
　　【金盏儿】想当时。你可也不三思。似这般逞凶撒泼干行止。无过恃着你有权势有金赀。则道是长街上妆好汉。谁想你血泊内也停尸。正是将军着痛箭。还似射人时。
　　〔王大兄弟云〕这事少不的要吃官司。只是咱家没有钱钞。使些甚么。〔正旦唱〕
　　【醉中天】咱每日一瓢饮一箪食。有几双箸几张匙。若到官司使钞时。则除典当了闲文字。〔带云〕便这等也不济事。〔唱〕你合死呵今朝便死。虽道是杀人公事。也落个孝顺名儿。
　　〔凈扮公人上云〕休教走了。拿住这杀人贼者。〔正旦唱〕
　　【金盏儿】苦孜孜。泪丝丝。这场灾祸从天至。把俺横拖倒拽怎推辞。一壁厢碜可可停着老子。一壁厢眼睁睁送了孩儿。可知道福无重受日。祸有倂来时。
　　〔公人云〕杀人事不同小可。咱见官去来。〔正旦悲科云〕儿也。〔唱〕
　　【后庭花】再休想跳龙门折桂枝少不得为亲爷遭横死从来个人命当还报。料应他天公不受私。〔带云〕儿也。〔唱〕不由我不嗟咨。几回家看视。现如今拿住尔。到公庭责口词。下脑箍使拶子。这其间痛怎支。
　　【柳叶儿】怕不待的一确二。早招承死罪无辞。〔带云〕儿也。〔唱〕你为亲爷雪恨当如是。便相次。赴阴司。我也甘心做郭巨埋儿。
　　〔祗候云〕快见官去罢。〔正旦云〕儿也。你每做下这事。可怎了也。〔王大兄弟云〕母亲。可怎了也。〔正旦唱〕
　　【赚煞】为甚我教你看诗书。习经史。俺待学孟母三移教子。不能勾金榜上分明题姓氏。则落得犯由牌书写名儿。想当时。也是不得已为之。便做道审得情真。奏过圣旨。止不过是一人处死。须断不了王家宗祀。那里便灭门绝户了俺一家儿。〔同下〕
　　〔音释〕
　　彪巴矛切　翅蚩去声　撧疽且切　眵音蚩　埚音窝　剌音辣　玼音此　箪音丹　食音似　当去声　推退平声　碜森上声　箍音姑
　　第二折
　　〔张千领祗候排衙科喝云〕在衙人马平安喏。〔外扮包待制上诗云〕咚咚衙鼓响。公吏两边排。阎王生死殿。东岳摄魂台。老夫姓包名拯。字希文。庐州金斗郡四望乡老儿村人也。官拜龙图阁待制学士。正授开封府府尹。今日升厅。坐起早衙。张千。分付司房。有合佥押的文书。将来老夫佥押。〔张千云〕六房吏典。有甚么合佥押的文书。〔内应科〕〔张千云〕可不早说早是。酸枣县解到一起偷马贼赵顽驴。〔包待制云〕与我拿过来。〔祗候押犯人跪科〕〔包待制云〕开了那行枷者。兀那小厮。你是赵顽驴。是你偷马来。〔犯人云〕是小的偷马来。〔包待制云〕张千上了长枷。下在死囚牢里去。〔押下〕〔包待制云〕老夫这一会儿困倦。张千你与六房吏典休要大惊小怪的。老夫暂时歇息咱。〔张千云〕大小属官。两廊吏典。休要大惊小怪的。大人歇息哩。〔包做伏案睡做梦科云〕老夫公事操心。那里睡的到眼里。待老夫闲步游玩咱。来到这开封府厅后。一个小角门。我推开这门。我试看者。是一个好花园也。你看那百花烂熳。春景融和。兀那花丛里一个撮角亭子。亭子。上结下个蜘蛛罗网。花间飞将一个蝴蝶儿来。正打在网中。〔诗云〕包拯暗暗伤怀。蝴蝶曾打飞来。休道人无生死。草虫也有非灾。呀。蠢动含灵。皆有佛性。飞将一个大蝴蝶来。救出这蝴蝶去了。呀。又飞了一个小蝴蝶。打在网中。那大蝴蝶必定来救他。好奇怪也。那大蝴蝶两次三番只在花丛上飞。不救那小蝴蝶。佯常飞去了。圣人道。恻隐之心。人皆有之。你不救。等我救。〔做放科〕〔张千云〕喏。午时了也。〔包待制做醒科〕〔诗云〕草虫之蝴蝶。一命在参差。撒然梦惊觉。张千报午时。张千。有甚么应审的罪囚。将来我问。〔张千云〕两房吏典。有甚么合审的罪囚。押上勘问。〔内应科〕〔张千云〕喏。中牟县解到一起犯人。弟兄三人。打死平人葛彪。〔包待制云〕小县百姓。怎敢打死平人。解到也未。〔张千云〕解到了也。〔包待制云〕与我一步一棍。打上厅来。〔解子押王大兄弟上正旦随上唱〕
　　【南吕一枝花】解到这无人情御史台。元来是有官法开封府。把三个未发迹小秀士。生扭做吃勘问死囚徒。空教我意下惆■〈忄厨〉。把不定心惊惧。赤紧的贼儿胆底虚。教我把罪犯私下招承。不比那小去处官司孔目。
　　【梁州第七】这开封府王条清正。不比那中牟县官吏胡涂。扑咚咚阶下升衙鼓。諕的我手忙脚乱。使不得胆大心粗。惊的我魂飞魄丧。走的我力尽筋舒。这公事不比寻俗。就中间担负公徒。嗨嗨嗨。一壁厢老夫主在地停尸。更更更。赤紧地子母每坐牢系狱。呀呀呀。眼见的弟兄每受刃遭诛。早是。怕怖。我向这屏墙边侧耳偷睛觑。谁曾见这官府。则今日当厅定祸福。谁实谁虚。
　　〔正旦同众见官跪科张千云〕犯人当面。〔包待制云〕张千。开了行枷。与那解子批回去。〔做开枷科〕〔王大兄弟云〕母亲。哥哥。咱家去来。〔包待制云〕那里去。这里比你那中牟县那。张千。这三个小厮是打死人的。那婆子是甚么人。必定是证见人。若不是呵。敢与这小厮关亲。兀那婆子。这两个是你甚么人。〔正旦云〕这两个是大孩儿。〔包待制云〕这个小的呢。〔正旦云〕是我第三的孩儿。〔包待制云〕噤声。你可甚治家有法。想当日孟母教子。居必择邻。陶母教子。翦发待宾。陈母教子。衣紫腰银。你个村妇教子。打死平人。你好好的从实招了者。〔正旦唱〕
　　【贺新郎】孩儿每万千死罪犯公徒。那厮每情理难容。俺孩儿杀人可恕。俺穷滴滴寒贱为黎庶。告爷爷与孩儿每做主。这三个自小来便学文书。他则会依经典习礼义。那里会定计策厮亏图。百般的拷打难分诉。岂不闻三人误大事。六耳不通谋。
　　〔包待制云〕不打不招。张千。与我加力打者。〔正旦悲科唱〕
　　【隔尾】俺孩儿犯着徒流绞斩萧何律。枉读了恭俭温良孔圣书。拷打的浑身上怎生觑。打的来伤觔动骨。更疼似悬头刺股。他每爷饭娘羹何曾受这般苦。
　　〔包待制云〕三个人必有一个为首的。是谁先打死人来。〔王大云〕也不干母亲事。也不干两个兄弟事。是小的打死人来。〔王二云〕爷爷。也不干母亲事。也不干哥哥兄弟事。是小的打死人来。〔王三云〕爷爷。也不干母亲事。也不干两个哥哥事。是他肚儿疼死的。也不干我事。〔正旦云〕并不干三个孩儿事。当时是皇亲葛彪先打死妾身夫主。妾身疼忍不过。一时乘忿争斗。将他打死。委的是妾身来。〔包待制云〕胡说。你也招承。我也招承。想是串定的。必须要一人抵命。张千。与我着实打者。〔正旦唱〕
　　【斗虾蟆】静巉巉无人救。眼睁睁活受苦。孩儿每索与他招伏。相公跟前拜覆。那厮将人欺侮。打死咱家丈夫。如今监收媳妇。公人如狼似虎。相公又生嗔发怒。休说麻槌脑箍。六问三推。不住勘问。有甚数目。打的浑身血污。大哥声冤叫屈。官府不由分诉。二哥活受地狱。疼痛如何担负。三哥打的更毒。老身牵肠割肚。这壁厢那壁厢由由忬忬。眼眼厮觑。来来去去。啼啼哭哭。则被你打杀人也待制龙图。可不道儿孙自有儿孙福。难吞吐。没气路。短叹长吁。愁肠似火。雨泪如珠。
　　〔包待制云〕我试看这来文咱。〔做看科云〕中牟县官好生胡涂。如何这文书上写着王大王二王三打死平人葛彪。这县里就无个排房吏典。这三个小厮。必有名讳。更不呵。也有个小名儿。兀那婆子。你大小厮叫做甚么。〔正旦云〕叫做金和。〔包待制云〕第二的小厮叫做甚么〔正旦云〕叫做铁和。〔包待制云〕这第三个呢。〔正旦云〕叫做石和。〔王三云〕尚〔包待制云〕甚么尚。〔王三云〕石和尚。〔包待制云〕嗨。可知打死人哩。庶民人家取这等刚硬名字。敢是金和打死人来。〔正旦唱〕
　　【牧羊关】这个是金呵有甚么难镕铸。〔包待制云〕敢是石和打死人来。〔正旦唱〕这个是石呵怎做的虚。〔包待制云〕敢是铁和打死人来。〔正旦唱〕这个便是铁呵怎当那官法如垆。〔包待制云〕打这赖肉顽皮。〔正旦唱〕非干是孩儿每赖肉顽皮。委的衔冤负屈。〔包待制云〕张千。便好道杀人的偿命。欠债的还钱。把那大的小厮拿出去与他偿命。〔正旦唱〕眼睁睁难搭救。簇拥着下阶除。教我两下里难顾瞻。百般的没是处。
　　〔云〕包待制爷爷。好葫芦提也。〔包待制云〕我着那大的儿子偿命。兀那婆子说甚么。〔张千云〕那婆子手扳定枷梢。说包待制爷爷葫芦提。〔包待制云〕那婆子他道我葫芦提。与我拿过来。〔正旦跪科〕〔包待制云〕着你大儿子偿命。你怎生说我葫芦提。〔正旦云〕老婆子怎敢说大人葫芦提。则是我孩儿孝顺。不争杀坏了他。教谁人养活老身。〔包待制云〕既是他母亲说大小厮孝顺。又多邻家保举。这是老夫差了。留着大的养活他。张千。着第二的偿命。〔正旦唱〕
　　【隔尾】一壁厢大哥行牵挂着娘肠肚，一壁厢二哥行关连着痛肺腑。要偿命留下孩儿宁可将婆子去。似这般狠毒。又无处告诉。手扳定枷梢叫声儿屈。
　　〔云〕包待制爷爷。好葫芦提也。〔包待制云〕又做甚么大惊小怪的。〔张千云〕那婆子又说老爷葫芦提。〔包待制云〕与我拿过来。〔正旦跪科〕〔包待制云〕兀那婆子。将你第二的小厮偿命。怎生又说我葫芦提。〔正旦云〕怎敢说爷爷葫芦提。则是第二的小厮会营运生理。不争着他偿命。谁养活老婆子。〔包待制云〕着大的偿命。你说他孝顺。着第二的偿命。你说他会营运生理。却着谁去偿命。〔王三自带枷科〕〔包待制云〕兀那厮。做甚么。〔王三云〕大哥又不偿命。二哥又不偿命。眼见的是我了。不如早做个人情。〔包待制云〕也罢。张千拿那小的出去偿命。〔做推转科〕〔包待制云〕兀那婆子。这第三的小厮偿命。可中么。〔正旦云〕是了。可不道三人同行小的苦。他偿命的是。〔包待制云〕我不葫芦提么。〔正旦云〕爷爷不葫芦提。〔包待制云〕噤声。张千。拿回来。争些着婆子瞒过老夫。眼前放着个前房后继。这两个小厮必是你亲生的。这一个小厮。必是你乞养来的螟蛉之子。不着疼热。所以着他偿命。兀那婆子。说的是呵。我自有个主意。说的不是呵。我不道饶了你哩。〔正旦云〕三个都是我的孩儿。着我说些甚么。〔包待制云〕你若不实说。张千。与我打着者。〔正旦云〕大哥二哥三哥。我说则说。你则休生分了。〔包待制云〕这大小厮是你的亲儿么。〔正旦唱〕
　　【牧羊关】这孩儿虽不曾亲生养。却须是咱乳哺。〔包待制云〕这第二的呢。〔正旦唱〕这一个偌大小是老婆子抬举。〔包待制云〕兀那小的呢。〔正旦打悲科唱〕这一个是我的亲儿。这两个我是他的继母。〔包待制云〕兀那婆子近前来。你差了也。前家儿着一个偿命。留着你亲生孩儿养活你。可不好那。〔正旦云〕爷爷差了也。〔唱〕不争着前家儿偿了命。显得后尧婆忒心毒。我若学嫉妬的桑新妇。不羞见那贤达的鲁义姑。
　　〔包待制云〕兀那婆子。你还着他三人心服。果是谁打死人来。〔正旦唱〕
　　【红芍药】浑身是口怎支吾。恰似个没嘴的葫芦。打的来皮开肉绽损肌肤。鲜血模糊。恰浑似活地狱。三个儿都教死去。你都官官相为倚亲属。更做道国戚皇族。
　　〔做打悲科唱〕
　　【菩萨梁州】大哥罪犯遭诛。二哥死生别路。三哥身归地府。干闪下我这老业身躯。大哥孝顺识亲疎。二哥留下着当门户。第三个哥哥休言语。你偿命正合去。常言道三人同行小的苦。再不须大叫高呼。
　　〔包待制云〕听了这婆子所言。方信道良贾深藏若虚。君子盛德容貌若愚。这件事老夫见为母者大贤。为子者至孝。为母者与陶孟同列。为子者与曾闵无二。适间老夫昼寐。梦见一个蝴蝶坠在蛛网中。一个大蝴蝶来救出。次者亦然。后来一小蝴蝶亦坠网中。大蝴蝶虽见。不救飞腾而去。老夫心存恻隐。救这小蝴蝶出离罗网。天使老夫预知先兆之事。救这小的之命。〔词云〕恰纔我依条犯法分轻重。不想这分外却有别词讼。杀死平人怎干休。莫言罪律难轻纵。先教长男赴云阳。为言孝顺能供奉。后教次子去餐刀。又言营运充日用。我着那最小的幼男去当刑。他便欢喜紧将儿发送。只把前家儿子苦哀矜。倒是自己亲儿不悲痛。似此三从四德可褒封。贞烈贤达宜请俸。忽然省起这事来。天使游魂预惊动。三个草虫伤蛛丝。何异子母官司向谁控。三番继母弃亲儿。正应着午时一枕蝴蝶梦。张千。把一千人都下在死囚牢中去。〔正旦慌向前扯科唱〕
　　【水仙子】则见他前推后拥厮揪捽。我与你扳住枷梢高叫屈。眼睁睁有去路无回路。好教我百般的没是处。这埚儿便死待何如。好和弱随将去。死共活拦当住。我只得紧揝住衣服。
　　〔张千推旦科押三人下〕〔正旦唱〕
　　【黄锺尾】包龙图往常断事曾着数。今日为官忒慕古。枉教你坐黄堂带虎符。受荣华请俸禄。俺孩儿好冤屈。不覩事下牢狱。割舍了待泼做。告都堂诉省部。撅皇城打怨鼓。见銮舆便唐突。呆老婆唱今古。又无人肯做主。则不如觅死处。眼不见鳏寡孤独。也强如没归着痛煞煞哭啼啼活受苦。〔下〕
　　〔包待制云〕张千。你近前来。可是恁的。〔张千云〕可是中也不中。〔包待制云〕贼禽兽。我的言语可是中也不中。〔诗云〕我扶立当今圣明主。欲播清风千万古。这些公事断不开。怎坐南衙开封府。〔同下〕
　　〔音释〕
　　拯音整　蠢春上声　参抽森切　差音蚩　惆音紬　■〈忄厨〉音厨　目音暮　俗词疽切　狱于句切　福音府　谋音模　律音虑　骨音古　巉初衔切　伏房夫切　覆音府　屈丘雨切　毒东卢切　忬余去声　哭音苦　铸音注　行音杭　族聪疎切　捽音祖　服房夫切　禄音路　做租去声　突东卢切　独东卢切
　　第三折
　　〔张千同李万上诗云〕手执无情棒怀揣滴泪钱。晓行狼虎路。夜伴死尸眠。自家张千便是。有王大王二王三下在死囚牢中。与我拿将他三个出来。〔王大王二上云〕哥哥。可怜见。〔张千云〕别过枷梢来。打三下杀威棒。〔打三下科云〕那第三个在那里。〔王三上云〕我来了。〔张千云〕李万抬过押床来。丢过这滚肚索。去扯紧着。〔做扯科三人叫科张千云〕李万。你家去吃饭。我看着。则怕提牢官来。〔李万下〕〔正旦上云〕我三个孩儿都下在死囚牢中。我叫化了些残汤剩饭。送与孩儿每吃去。〔唱〕
　　【正宫端正好】遥望着死囚牢。恰离了悲田院。谁敢道半步俄延。排门儿叫化都寻遍。讨了些泼剩饭和杂面。
　　【滚绣球】俺孩儿本思量做状元。坐琴堂请俸钱。谁曾遭这般刑宪。又不会犯五刑之属三千。我不肯吃不肯穿。烧地卧炙地眠。谁曾受这般贫贱。正按着陈婆婆古语常言。他须不求金玉重重贵。却甚儿孙个个贤。受煞迍邅。
　　〔做到牢门科云〕这里是牢门首。我拽动这铃索者。〔张千云〕则怕是提牢官来。我开开这门。看是谁拽动铃索来。〔正旦云〕是我拽来。〔张打科云〕老村婆子。这是你家里。你来做甚么。〔正旦云〕我与三个孩儿送饭来。〔张千云〕灯油钱也无。　寃苦钱也无。俺吃着死囚的衣饭。有钞将些来使。〔正旦云〕哥哥。可怜见。一个老的被人打死了。三个孩儿又在死囚牢内。老身吃了早晨。无了晚夕。前街后巷。叫化了些残汤剩饭。与孩儿每充饥。哥哥只可怜见。〔唱〕
　　【倘秀才】叫化的剩饭重煎再煎。补衲的破袄儿番穿了正穿。〔云〕哥哥。则这件旧衣服送你罢。〔唱〕有这个旧褐袖与哥哥且做些冤苦钱。〔张千云〕我也不要你的〔正旦唱〕谢哥哥相觑当。厮周全。把孩儿每可怜。
　　〔张千云〕罪已问定也。救不的了。〔正旦唱〕
　　【脱布衫】争奈一家一计肠肚萦牵。一上一下语话熬煎。一左一右把孩儿顾恋。一捋一把雨泪涟涟。
　　【醉太平】数说起罪■〈儧，心代贝〉。委实的衔冤。我这里烦烦恼恼怨青天。告哥哥可怜。他三个足丢没乱眼脑剔抽秃刷转。依柔乞煞手脚滴羞笃速战。迷留没乱救他叫破俺喉咽。气的来前合后偃。
　　〔张千云〕放你进来。我掩上这门。〔正旦进见科云〕兀的不是我孩儿。〔做悲科〕〔王大云〕母亲。你做甚么来。〔正旦云〕我与你送饭来〔正旦向张千云〕哥哥。怎生放我孩儿吃些饭也好。〔张千云〕你没手。兀那婆子。喂你那孩儿。〔正旦喂王大王二科唱〕
　　【笑和尚】我我我两三步走向前。将将将把饭食从头劝。我我我一匙匙都抄徧。你你你胡噎饥。你你你润喉咽。〔王三云〕娘也。我也吃些儿。〔正旦唱〕石和尚好共歹一口口刚刚咽。
　　〔旦做倾饭科云〕大哥。这里有个烧饼。你吃。休教石和看见。二哥。这里有个烧饼。你吃。休教石和看见。〔唱〕
　　【叨叨令】叫化的些残汤剩饭那里有重罗面。你不想堂食玉酒琼林宴。想当初长枷钉出中牟县。却不道布衣走上黄金殿。兀的不苦杀人也么哥。兀的不苦杀人也么哥。告你个提牢押狱行方便。
　　〔云〕大哥。我去也。你有甚么说话。〔王大云〕母亲。家中有一本论语。卖了替父亲买些纸烧。〔正旦云〕二哥。你有甚么话说。〔王二云〕母亲。我有一本孟子。卖了替父亲做些经忏。〔王三哭云〕我也没的分付你。你把你的头来我抱一抱。〔正旦出科〕〔张千云〕兀那婆子。你要欢喜么。〔正旦云〕我可知要欢喜哩。〔张千入牢科云〕那个是大的。〔王大云〕小人是大的。〔张千云〕放水火。〔王大做出科〕〔张千云〕兀那婆子。你这大的孝顺。保领出去养活你。你见了这大的儿子。你欢喜么。〔正旦云〕我可知欢喜哩。〔张千云〕我着你大欢喜。〔做入牢科云〕那个是第二的。〔王二云〕小人便是。〔张千云〕起来放水火。〔做放出科〕〔张千云〕兀那婆子。再与你这第二的。能营运养活你。〔正旦云〕哥哥。那第三个孩儿呢。〔张千云〕把他盆吊死替葛彪偿命去。明日早墙底下来认尸。〔正旦悲科唱〕
　　【上小楼】将两个哥哥放免。把第三的孩儿推转。想着我咽苦吞甘。十月怀躭。乳哺三年。不争教大哥哥。二哥哥。身遭刑宪。教人道桑新妇不分良善。
　　【幺篇】你本待寃报冤。倒做了颠倒颠。岂不闻杀人偿命。罪而当刑。死而无怨。〔做看王三科唱〕若是我。两三番。将他留恋。教人道后尧婆两头三面。
　　〔王大王二云〕母亲。我怎舍得兄弟也。〔正旦云〕大哥二哥家去来。休烦恼者。〔唱〕
　　【快活三】眼见的你两个得升天。单则你小兄弟丧黄泉。〔做觑王三悲科唱〕教我扭回身忍不住泪涟涟。〔王大王二悲科〕〔正旦云〕罢罢罢。但留的你两个呵。〔唱〕他便死也我甘心情愿。
　　【朝天子】我可便可怜。孩儿忒少年。何日得重相见。不争将前家儿身首不完全。枉惹得后代人埋怨。我这里自推自攧。到三十余徧。畅好是苦痛也么天。到来日一刀两段。横尸在市廛。再不见我这石和面。
　　【尾煞】做爷的不曾烧一陌纸钱。做儿的又当了罪■〈儧，心代贝〉。爷和儿要见何时见。若要再相逢一面则除是梦儿中咱子母团圆。〔王大王二随下〕
　　〔王三云〕张千哥哥。我大哥二哥都那里去了。〔张千云〕老爷的言语。你大哥二哥都饶了。着养活你母亲去。只着你替葛彪偿命。〔王三云〕饶了我两个哥哥。着我偿命去。把这两面枷我都带上。只是我明日怎么样死。〔张千云〕把你盆吊死。三十板高墙丢过去。〔王三云〕哥哥。你丢我时。放仔细些。我肚子上有个疖子哩。〔张千云〕你性命也不保。还管你甚么疖子。〔王三唱〕
　　【端正好】腹揽五车书。〔张千云〕你怎么唱起来。〔王三云〕是曲尾。〔唱〕都是些礼记和周易。眼睁睁死限相随。指望待为官为相身荣贵。今日个毕罢了名和利。
　　【滚绣球】包待制比问牛的省气力。俺父亲比那教子的少见识。俺秀才每比那题桥人无那五陵豪气。打的个遍身家鲜血淋漓。包待制又葫芦提。令史每妆不知。两边厢列着祇候人役。貌堂堂都是一火洒■〈入上日下〉娘的。隔牢撺彻墙头去。抵多少平空寻觅上天梯。〔带云〕张千。〔唱〕等我■〈入上日下〉你妳妳歪。〔张千随下〕
　　〔音释〕
　　迍音肫　邅音毡　捋力阔切　■〈儧，心代贝〉与愆同　咽音烟　噎音以　易银计切　力音利　识伤以切　役银计切　■〈入上日下〉音入　的音底鄙平声
　　第四折
　　〔王三背赵顽驴尸上伏定〕〔王大王二上云〕咱同母亲寻三哥尸首去来。母亲行动些。〔正旦上云〕听的说石和孩儿盆吊死了。他两个哥哥抬尸首去了。我叫化了些纸钱。将着柴火烧埋孩儿去呵。〔唱〕
　　【双调新水令】我从未拔白悄悄出城来。恐怕外人知大惊小怪。我叫化的乱烘烘一陌纸。拾得粗坌坌几根柴。俺孩儿落不得席卷椽抬。谁想有这一解。
　　〔打悲科云〕孩儿呵。〔唱〕
　　【驻马听】想着你报怨心怀。和那横死爷相逢在分界牌。〔带云〕若相见时呵。〔唱〕您两个施呈手策。把那杀人贼推下望乡台。黑洞洞天色尚昏霾。静巉巉迥野荒郊外。隐隐似有人来。觑绝时教我添惊骇。
　　〔王大王二背尸上云〕母亲那里。这不是三哥尸首。〔旦做认悲科唱〕
　　【夜行船】慌急列教咱观了面色。血模糊污尽尸骸。我与你慌解下麻绳。急松开衣带。您疾忙向前来扶策。
　　【挂玉钩】你与我揪住头心搯下颏。我与你高阜处招魂魄。石和哎贪慌处将孩儿落了鞋。你便叫杀他怎得他瞅睬。空教我闷转加。愁无奈。只落得哭哭啼啼。怨怨哀哀。
　　〔带云〕石和孩儿呵。〔唱〕
　　【沽美酒】我将这老精神强打拍。小名儿叫的明白。你个孝顺的石和安在哉。则被他抛杀您妳妳。教我空没乱把地皮掴。
　　【太平令】空教我哭啼啼自敦自摔。百般的唤不回来。也是我多灾多害。急煎煎不宁不耐。〔云〕石和孩儿呵。〔王三上应云〕我在这里。〔正旦唱〕教我左猜。右猜。不知是那里应来。呀。莫不是山精水怪。
　　〔王三上云〕母亲。孩儿来了。〔正旦慌科云〕有鬼有鬼。〔王三云〕母亲休怕。是石和孩儿不是鬼。〔正旦唱〕
　　【风入松】我前行他随后赶将来。諕的我撧耳挠腮。教我战笃速忙把孩儿拜。我与你收拾垒七修斋。〔王三云〕母亲我是人。〔正旦唱〕不是鬼疾言个皁白。怎免得这场灾。
　　〔王三云〕包爷爷把偷马贼赵顽驴盆吊死了。着我拖他出来。饶了你孩儿也。〔正旦唱〕
　　【川拨棹】这场灾。一时间命运衰。早则解放愁怀。喜笑盈腮。我则道石沉大海。〔云〕大哥二哥。您两个管着甚么哩。〔唱〕这言语休见责。
　　〔云〕您两个好不仔细。抬这尸首来做甚。〔唱〕
　　【殿前欢】孩儿。你也合把眼睁开。却把谁家尸首与我背将来。也不是提鱼穿柳欢心大。也不是鬼使神差。虽然道死是他命该。你为甚无妨碍。〔王三云〕孩儿知道没事。是包爷爷分付。教我背出来的。〔正旦唱〕常言道老实的终须在。把错抬的尸首。你与我土内藏埋。
　　〔包待制冲上云〕你怎生又打死人。〔正旦慌科〕〔包待制云〕你休慌莫怕。他是偷马的赵顽驴。替你偿葛彪之命。你一家儿都望阙跪者。听我下断。〔词云〕你本是龙袖娇民。堪可为报国贤臣。大儿去随朝勾当。第二的冠带荣身。石和做中牟县令。母亲封贤德夫人。国家重义夫节妇。更爱那孝子顺孙。今日的加官赐赏。一家门望阙沾恩。〔正旦同三儿拜谢科云〕万岁。万岁。万万岁。〔唱〕
　　【水仙子】九重天飞下纸赦书来。您三下里休将招状责。一齐的望阙疾参拜。愿的圣明君千万载。更胜如枯树花开。捱了些脓血债。受彻了牢狱灾。今日个苦尽甘来。
　　【鸳鸯煞】不甫能黑漫漫填满这沉寃海。昏腾腾打出了迷魂寨。愿待制位列三公。日转千阶。唱道娘加做贤德夫人。儿加做中牟县宰。赦得俺一家儿今后都安泰。且休提这恩德无涯。单则是子母团圆大古里彩。
　　〔音释〕
　　坌滂闷切　解音械　策钗上声　霾音埋　搯音恰　颏音孩　魄铺买切　拍铺买切　白巴埋切　掴乖上声　摔音洒　责齐上声
　　题目　葛白王亲挟势行凶横赵顽驴偷马残生送　
　　正名　王婆婆贤德抚前儿包待制三堪蝴蝶梦
　　包待制三勘蝴蝶梦杂剧终

《元曲选》　包待制智斩鲁斋郎杂剧　（明）臧晋叔 编
　　包待制智斩鲁斋郎杂剧　　（元）关汉卿 撰
　　●包待制智斩鲁斋郎杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　三不知同会云台观　正名　包待制智斩鲁斋郎 
　　楔子
　　〔冲末扮鲁斋郎引张龙上〕〔诗云〕花花太岁为第一。浪子丧门再没双。街市小民闻吾怕。则我是权豪势要鲁斋郎。小官鲁斋郎是也。随朝数载。谢圣恩可怜。除授今职。小官嫌官小不做。嫌马瘦不骑。但行处引的是花腿闲汉。弹弓粘竿■〈身戎〉儿小鹞。每日价飞鹰走犬。街市闲行。但见人家好的玩器。怎么他倒有我倒无。我则借三日玩看了。第四日便还他。也不坏了他的。人家有那骏马雕鞍。我使人牵来。则骑三日。第四日便还他。也不坏了他的。我是个本分的人。自离了汴梁。来到许州。因街上骑着马闲行。我见个银匠铺里一个好女子。我正要看他。那马走的快。不曾得仔细看。张龙。你曾见来么。〔张龙云〕比及爹有这个心。小人打听在肚里了。〔鲁斋郎云〕你知道他是甚么人家。〔张龙云〕他是个银匠。姓李。排行第四。他的个浑家生的风流。长的可喜。〔鲁斋郎云〕我如今要他。怎么能勾。〔张龙云〕爹要他也不难。我如今将着一把银壶瓶。去他家整理。多与他些钱钞。与他几锺酒吃。着他浑家也吃几锺。扶上马就走。〔鲁斋郎云〕此计大妙。则今日收拾鞍马。跟着我银匠铺里。整理壶瓶走一遭去。〔诗云〕推整壶瓶生巧计。拐他妻子忙逃避。总饶赶上焰摩天。教他无处相寻觅。〔下〕〔外扮李四同旦二倈上云〕小可许州人氏。姓李。排行第四。人口顺唤做银匠李四。嫡亲的四口儿。浑家张氏。一双儿女。厮儿叫做喜童。女儿叫做娇儿。全凭打银过其日月。今日早间。开了这铺儿。看有甚么人来。〔鲁斋郎引张龙上云〕小官鲁斋郎。因这壶缾跌漏。去那银匠铺整理一整理。左右。接了马者。将交床来。〔张龙云〕理会的。〔坐下科〕〔鲁斋郎云〕张龙。你与我叫那银匠出来。〔张龙做唤科云〕兀那银匠。鲁爷在门首叫你哩。〔李四慌出跪科云〕大人唤小人有何事干。〔鲁斋郎云〕你是银匠么。〔李四云〕小人是银匠。〔鲁斋郎云〕兀那李四。你休惊莫怕。你是无罪的人。你起来。〔李四云〕大人唤我做甚么。〔鲁斋郎云〕我有把银壶缾跌漏了。你与我整理一整理。与你十两银子。〔李四云〕不打紧。小人不敢要偌多银子。〔鲁斋郎云〕你是个小百姓。我怎么肯亏你。与我整理的好。着银子与你买酒吃。〔李四接壶科云〕整理的复旧如初。好了也。大人试看咱。〔鲁斋郎云〕这厮真个好手段。便似新的一般。张龙有酒么。〔张龙云〕有。〔鲁斋郎云〕将来赏他几杯。〔做筛酒李四连饮三杯科云〕勾了。〔鲁斋郎云〕你家里再有甚么人。〔李四云〕家里有个丑媳妇。叫出来见大人。大嫂。你出来拜大人。〔旦出拜科〕〔鲁斋郎云〕一个好妇人也。与他三锺酒吃。我也吃一锺。张龙你也吃一锺。兀那李四。这三锺酒是肯酒。我的十两银子与你做盘缠。你的浑家。我要带往郑州去也。你不。拣那个大衙门里告我去。〔同旦下〕〔李四做哭科云〕清平世界。浪荡乾坤。拐了我浑家去了。更待干罢。不问那个大衙门里。告他走一遭去。〔下〕〔贴旦引二倈上云〕妾身姓李。夫主姓张。在这郑州做着个六案孔目。嫡亲的四口儿家属。一双儿女。小厮唤做金郎。女儿唤做玉姐。孔目衙门中去了。这早晚敢待来也。〔李四慌上云〕一心忙似箭。两脚走如飞。自家李四的便是。因鲁斋郎拐了我的浑家。往郑州来了。我随后赶来。到这郑州。我要告他。不认的那个是大衙门。来到这长街市上。不觉一阵心疼。我死也。却教谁人救我这性命咱。〔正末扮张珪引祗候上云〕自家姓张名珪。字均玉。郑州人氏。幼习儒业。后进身为吏。嫡亲的四口儿。浑家李氏。是华州华阴县人氏。他是个医士人家女儿。生下一双儿女。金郎玉姐。我在这郑州做着个六案都孔目。今日衙门中无甚事。回家里去。见一簇人闹。祗候。你看是甚么人。〔祗候问云〕你是甚么人。倒在地上。〔李四云〕小人害急心疼。看看至死。哥哥可怜见。救小人一命咱。〔祗候见末科云〕是一个人害急心疼。倒在地下。〔正末云〕我试看咱。兀那君子。为甚么倒在地下。〔李四云〕小人急心疼。看看至死。怎么救小人一命。〔正末云〕那里不是积福处。我浑家善治急心疼。领他到家中。与他一服药吃。怕做甚么。祗候人。扶他家里来。大嫂那里。〔贴旦见末科云〕孔目来了也。安排茶饭你吃。〔正末云〕且不要茶饭。我来狮子店门首。见一人害急心疼。我领将来。你与他一服药吃。救他性命。那里不是积福处。〔贴旦云〕待我调药去。〔做调药科云〕君子。你试吃这药。〔李四吃药科云〕我吃了这药。哎哟。无事了也。多谢官人娘子。若不是官人娘子。那里得我这性命来。〔正末云〕我问君子。那里人氏。姓甚名谁。〔李四云〕小人姓李。排行第四。人口顺都叫李四。许州人氏。打银为生。〔贴旦云〕你也姓李。我也姓李。有心要认你做个兄弟。未知孔目心中肯不肯。我问孔目咱。〔做问末科云〕这人也姓李。我也姓李。我有心待认他做个兄弟。孔目意下如何。〔正末云〕大嫂。你主了便罢。兀那李四。你近前来。我浑家待认你做个兄弟。你意下如何。〔李四云〕你救了我性命。休道是做兄弟。在你家中随驴把马。也是情愿。〔正末云〕你便是我舅子。我浑家就是你亲姐姐一般。兄弟。你为甚么到这里。〔李四云〕你便是我亲姐姐姐夫。有人欺负我来。你与我做主。〔正末云〕谁欺负你来。我便着人拿去。谁不知我张珪的名儿。〔李四云〕不是别人。是鲁斋郎强夺了我浑家去了。姐姐姐夫。与我做主。〔末做揜口科云〕哎哟。諕杀我也。早是在我这里。若在别处。性命也送了你的。我与你些盘缠。你回许州去罢。这言语你再也休题。〔唱〕
　　【仙吕端正好】被论人有势权。原告人无门下。你便不良会可跳塔轮■〈釒算斤〉。那一个官司敢把勾头押。题起他名儿也怕。
　　【幺篇】你不如休和他争忍气吞声罢。别寻个家中宝省力的浑家。说那个鲁斋郎胆有天来大。他为臣不守法。将官府敢欺压。将妻女敢夺拿。将百姓敢蹅踏。赤紧的他官职大的忒稀诧。〔下〕
　　〔李四云〕我这里既然近不的他。不如仍还许州去也。〔下〕
　　〔音释〕
　　■〈身戎〉音松　■〈釒算斤〉音茶　押羊架切　法方雅切　压羊架切　踏当架切　诧疮诈切
　　第一折
　　〔鲁斋郎上云〕小官鲁斋郎。自从许州拐了李四的浑家起初时性命也似爱他。如今两个眼里不待见他。我今回到这郑州。时遇清明节令。家家上坟祭扫。必有生得好的女人。我领着张龙一行步从。直到郊野外踏青走一遭去来。〔下〕〔正末引贴旦上云〕自家张珪。时遇寒食。家家上坟。我今领着妻子上坟走一遭去。想俺这为吏的多不存公道。熬的出身。非同容易也呵。〔唱〕
　　【仙吕点绛唇】则俺这令史当权。案房里面。关文卷。但有半点儿牵连那刁蹬无良善。
　　【混江龙】休想肯与人方便。衠一片害人心勒掯了些养家缘。〔带云〕听的有件事呵。〔唱〕押文书心情似火。写帖子勾唤如烟。教公吏勾来衙院里。抵多少笙歌引至画堂前。冒支国俸。滥取人钱。那里管爷娘冻馁。妻子熬煎。经旬间不想到家来。破工夫则在那娼楼串。则图些烟花受用。风月留连。
　　【油葫芦】只待置下庄房买下田。家私积有数千。那里管三亲六眷尽埋寃。逼的人卖了银头面我戴着金头面。送的人典了旧宅院我住着新宅院。有一日限满时。便想得重迁。怎知他提刑司刷出三宗卷。恁时节带铁锁纳赃钱。
　　【天下乐】那其间敢卖了城南金谷园。百姓。见无权。一昧里掀泼家私如败云风乱卷。或是流二千。遮莫徒一年。恁时节则落的几度喘。
　　〔云〕早来到坟所也。〔唱〕
　　【金盏儿】觑郊原。正晴暄。古坟新土都添徧。家家化钱烈纸痛难言。一壁厢黄鹂声恰恰。一壁厢血泪滴涟涟。正是莺啼新柳畔。人哭古坟前。
　　〔贴旦云〕孔目。咱慢慢耍一会家去。〔鲁斋郎引张龙上云〕你都跟着我闲游去来。这一所好坟也。树木上面一个黄莺儿。小的将弹弓来。〔做打弹科〕〔倈儿哭云〕妳妳。打破头也。〔贴旦云〕那个弟子孩儿。闲着那驴蹄烂爪。打过这弹子来。〔正末云〕这个村弟子孩儿无礼。我家坟院里打过弹子来。你敢是不知我的名儿。我出去看波。〔唱〕
　　【后庭花】是谁人墙外边。直恁的没体面。我擦擦的望前去。〔鲁斋郎云〕张珪。你骂谁哩。〔正末唱〕諕的我行行的往后偃。〔鲁斋郎云〕你这弟子孩儿作死也。我是谁。你骂我。〔正末唱〕我恰便似坠深渊。把不定心惊胆战。有这场死罪愆。我今朝遇禁烟。到先茔来祭奠。饮金杯语笑喧。他弓开时似月圆。弹发处又不偏。刚落在我面前。
　　〔鲁斋郎云〕张珪。你骂我呵。不是寻死哩。〔正末唱〕
　　【青哥儿】你教我如何如何分辨。〔贴旦云〕是那一个不晓事弟子孩儿。打破我孩儿的头。〔正末唱〕省可里乱语胡言。〔倈儿云〕打破我头也。〔正末唱〕哎。你个不识忧愁小业寃。諕的我魂魄萧然。言语狂颠。谁敢迟延我只得破步撩衣走到根前。少不的把屎做糕糜咽。
　　〔正末做跪科〕〔鲁斋郎云〕张珪。你怎敢骂我。你不认的我觑我一觑。该死。你骂我该甚么罪过。〔正末云〕张珪不知道是大人。若知道是大人呵。张珪那里死的是。〔鲁斋郎云〕君子千言有一失。小人千言有一当。他不知是我。若知是我。怎么敢骂我。不和你一般见识。这座坟是谁家的。〔正末云〕是张珪家的。〔鲁斋郎云〕消不的你请我坟院里坐一坐。教你祖宗都得生天。〔正末云〕只是张珪没福消受。请大人到坟院里坐一坐。〔鲁斋郎云〕倒好一座坟院也。我听的有女人言语。是谁。〔正末云〕是张珪的丑媳妇儿。〔鲁斋郎云〕消不得拜我一拜。〔正末云〕大嫂。你来拜大人。〔贴旦云〕我拜他怎地。〔正末云〕你只依着我。〔贴旦出拜〕〔鲁斋郎还礼科云〕一个好女子也。他倒有这个浑家。我倒无。张珪。你这厮该死。怎敢骂我。这罪过且不饶。你近前将耳朵来。把你媳妇明日送到我宅子里来。若来迟了。二罪俱罚。小厮将马来。我回去也。〔下〕〔贴旦云〕孔目。他是谁。你这等怕他。〔正末云〕大嫂。咱快收拾回家去来。〔唱〕
　　【赚煞】哎。只被你巧笑倩祸机藏。美目盼灾星现。也是俺连年里时乖运蹇。可可的与那个恶那咤打个撞见。諕的我似没头鹅热地上蚰蜒。恰纔个马头边。附耳低言。一句话似亲蒙帝主宣。〔做拿弹子拜科〕〔唱〕这弹子举贤荐贤。他来的扑头扑面。明日个你团圆却教我不团圆。〔下〕
　　〔音释〕
　　蹬音邓　衠音谆　掯肯去声　宅池斋切　刷双寡切　掀音轩　喘昌软切　倩浅去声　咤音渣　茔音盈
　　第二折
　　〔鲁斋郎引张龙上〕〔诗云〕着意栽花花不发。等闲插柳柳成阴。谁识张珪坟院里。倒有风流可喜活观音。小官鲁斋郎。因赏玩春景。到于郊野外张珪坟前。看见树上歇着个黄莺儿。我拽满弹弓。谁想落下弹子来。打着张珪家小的。将我千般毁骂。我要杀坏了他。不想他倒有个好媳妇。我着他今日不犯。明日送来。我一夜不曾睡着。他若来迟了。就把他全家尽行杀坏。张龙门首觑者。若来时报复我知道。〔正末同贴旦上云〕大嫂疾行动些。〔贴旦云〕纔五更天气。你敢风魔九伯。引的我那里去。〔正末云〕东庄里姑娘家有喜庆勾当。用着这个时辰。我和你行动些。大嫂你先行。〔贴旦先行科〕〔正末云〕张珪怎了也。鲁斋郎大人的言语。张珪明日将你浑家。五更你便送到我府中来。我不送去。我也是个死。我待送去。两个孩儿久后寻他母亲。我也是个死。怎生是好也呵。〔唱〕
　　【南吕一枝花】全失了人伦天地心。倚仗着恶党凶徒势。活支刺娘儿双折散。生各札夫妇两分离。从来有日月交蚀。几曾见夫主婚妻招壻。今日个妻嫁人夫做媒。自取些奁房断送陪随。那里也羊酒花红段疋。
　　【梁州第七】他凭着恶哏哏威风纠纠。全不怕碧澄澄天网恢恢。一夜间摸不着陈抟睡。不分喜怒。不辨高低。弄的我身亡家破。财散人离。对浑家又不敢说是谈非。行行里只泪眼愁眉。你你你做了个别霸王自刎虞姬。我我我做了个进西施归湖范蠡。来来来浑一似嫁单于出塞明妃。正青春似水。娇儿幼女成家计。无忧虑少萦系。平地起风波二千尺。一家儿瓦解星飞。
　　〔贴旦云〕俺走了这一会。如今姑娘家在那里。〔正末云〕则那里便是。〔贴旦云〕这个院宅便是。他做甚么生意。有这等大院宅。〔正末唱〕
　　【牧羊关】怕不晓日楼台静。春风帘幙低。没福的怎生消得。这厮强赖人钱财。莽夺人妻室。高筑座营和寨。斜搠面杏黄旗。梁山泊贼相似。与蓼儿洼争甚的。
　　〔云〕大嫂。你靠后。〔正末见张龙科云〕大哥报复一声。张珪在于门首。〔张龙云〕你这厮纔来。你该死也。你则在这里。我报复去。〔鲁斋郎云〕兀那厮做甚么。〔张龙云〕张珪两口儿在于门首。〔鲁斋郎云〕张龙。我不换衣服罢。着他过来见。〔末旦叩见科〕〔鲁斋郎云〕张珪。怎这早晚纔来。〔正末云〕投到安伏下两个小的。收拾了家私。四更出门。急急走来。早五更过了也。〔鲁斋郎云〕这等也罢。你着那浑家近前来我看。〔做看科云〕好女人也。比夜来增十分颜色。生受你。将酒来吃三杯。〔正末唱〕
　　【四块玉】将一杯醇糯酒十分的吃。〔贴旦云〕张孔目少吃。则怕你醉了。〔正末唱〕更怕我酒后疎狂失了便宜。扭回身刚咽的口长吁气。我乞求得醉似泥唤不归。〔贴旦云〕孔目。你怎么要吃的这等醉。〔正末云〕大嫂。你那里知道。〔唱〕我则图。别离时。不记得。
　　〔贴旦云〕孔目。你这般烦恼。可是为何。〔正末云〕大嫂。实不相瞒。如今大人要你做夫人。我特特送将你来。〔贴旦云〕孔目。这是甚么说话。〔正末云〕这也由不的我。事已至此。只得随顺他便了。〔唱〕
　　【骂玉郎】也不知你甚些儿看的能当意。要你做夫人不许我过今日。因此上急忙忙送你到他家内。〔贴旦云〕孔目。你这般下的也。〔正末唱〕这都是我缘分薄。恩爱尽。受这等死临逼。
　　〔贴旦云〕你在这郑州做个六案都孔目。谁人不让你一分。那厮甚么官职。你这等怕他。连老婆也保不的。你何不拣个大衙门告他去。〔正末云〕你轻说些。倘或被他听见。不断送了我也。〔唱〕
　　【感皇恩】他他他嫌官小不为。嫌马瘦不骑。动不动挑人眼。剔人骨。剥人皮。〔云〕他便要我张珪的头。不怕我不就送去与他。如今只要你做个夫人。也还算是好的。〔唱〕他少甚么温香软玉。舞女歌姬。虽然道我灾星现。也是他的花星照。你的福星催。
　　〔贴旦云〕孔目。不争我到这里来了。抛下家中一双儿女。着谁人照管他。兀的不痛杀我也。〔正末唱〕
　　【采茶歌】撇下了亲夫主不须提。单是这小业种好孤凄。从今后谁照觑他饥时饭冷时衣。虽然个留得亲爷没了母。只落的一番思想一番悲。
　　〔正末同旦掩泣科〕〔鲁斋郎云〕则管里说甚么。着他到后堂中换衣服去。〔贴旦云〕孔目。则被你痛杀我也。〔正末云〕苦痛杀我也。浑家。〔鲁斋郎云〕张珪。你敢有些烦恼。心中舍不的么。〔正末云〕张珪不敢烦恼。则是家中有一双儿女。无人看管。〔鲁斋郎云〕你早不说你家中有两个小的无人照管。张龙。将那李四的浑家。梳妆打扮的赏与张珪便了。〔张龙云〕理会的。〔鲁斋郎云〕张珪。你两个小的无人照管。我有一个妹子。叫做娇娥。与你看觑两个小的。你与了我的浑家。我也舍的个妹子酬答你。你醉了骂他。便是骂我一般。你醉了打他。便是打我一般。我交付与你。我自后堂去也。〔下〕〔正末云〕这事可怎了也。罢罢罢。〔唱〕
　　【黄锺尾】夺了我旧妻儿却与个新佳配。我正是弃了甜桃绕山寻醋梨。知他是甚亲戚。教喝下庭阶转过照壁。出的宅门。扭回身体。遥望着后堂内。养家的人。贤惠的妻。非今生。是宿世。我则索寡宿孤眠过年岁。几时能勾再得相逢。则除是南柯梦儿里。〔下〕
　　〔音释〕
　　蚀绳知切　奁音廉　哏狠平声　纠音九　刎文上声　蠡音里　单音蝉　系音计　尺音耻　得当美切　室伤以切　搠声卯切　洼音蛙　的音底　吃音耻　日人智切　薄巴毛切　逼兵迷切　戚仓洗切　壁音彼　柯音哥
　　第三折
　　〔李四上云〕自家李四。因鲁斋郎夺了我浑家。赶到郑州告不的他。又回许州来。一双儿女。不知去向。那里也难住。我且往郑州投奔我姐姐姐夫去也。〔下〕〔倈儿上云〕我是张孔目的孩儿金郎。妹子玉姐。父亲母亲人情去了。这早晚敢待来也。〔正末上云〕好是苦痛也。来到家中。且看两个孩儿。说些甚么。鲁斋郎你好狠也呵。〔唱〕
　　【中吕粉蝶儿】倚仗着恶党凶徒。害良民肆生淫欲。谁敢向他行挟细拿粗。逞刁顽。全不想。他妻我妇。这的是败坏风俗。那一个敢为敢做。
　　【醉春风】空立着判黎庶受官厅。理军情元帅府。父南子北各分离。端的是苦。苦。俺夫妻千死千生。百伶百俐。怎能勾一完一聚。
　　〔倈儿云〕爹爹。你来家也。俺妳妳在那里。〔正末云〕孩儿。你母亲便来。〔叹科云〕嗨。可怎了也。〔唱〕
　　【红绣鞋】怕不待打迭起千忧百虑。怎支吾这短叹长吁。〔倈儿云〕俺母亲怎生不见来了。〔正末唱〕他可便一上青山化血躯。将金郎眉甲按。把玉姐手梢扶。兀的不痛杀人也儿共女。
　　〔倈儿云〕爹爹。俺母亲端的在那里。〔正末云〕你母亲被鲁斋郎夺去了也。〔倈儿云〕兀的不气杀我也。〔倈气倒科〕〔正末救科云〕孩儿。你苏醒者。则被你痛杀我也。〔张龙引旦上云〕自家张龙便是。奉着鲁斋郎大人言语。着我送小姐到这里。张珪在家么。〔正末云〕谁在门外。待我开门看咱。〔做看科云〕呀。你来怎么。〔张龙云〕我奉大人言语。着我送小姐与你。休说甚么。小姐。你也休说甚么。我回去也。〔下〕〔正末云〕小姐请进家来。两个孩儿。来拜你母亲。小姐。先前浑家。止有这两个孩儿。小姐早晚看觑咱。〔旦云〕孔目。你但放心。都在我身上。〔正末唱〕
　　【迎仙客】你把孩儿亲觑付。厮抬举。这两个不肖孩儿也有甚么福。便做道忒贤达。不狠毒。〔旦云〕孔目你放心。就是我的孩儿一般看成。〔正末唱〕看成的似玉颗神珠。终不似他娘肠肚。
　　〔李四上云〕我来到郑州。这是姐姐姐夫家。我叫门咱。〔做叫门科〕〔正末云〕谁叫门哩。我看去。〔见科〕〔正末云〕原来是舅子。你的症候。我如今也害了也。〔李四云〕姐姐有好药。〔正末云〕不是那个急心疼症候。用药医得。是你那整理银壶瓶的症候。你姐姐也被鲁斋郎夺将去了也。〔李四云〕鲁斋郎。你早则要了俺家两个儿也。〔正末云〕舅子。我可也强似你。他与了我一个小姐。叫做娇娥。〔李四云〕鲁斋郎。你夺了我的浑家。草鸡也不曾与我一个。姐夫既没了姐姐。我回许州去罢。〔正末云〕舅子。这个便是你姐姐一般。厮见一面。怕做甚么。〔李四云〕既如此。待我也见一面。我就回去。姐夫你可休留我。〔做相见各留意科〕〔正末云〕舅子。你敢要回去么。〔李四云〕姐夫。则这里住倒好。〔正末云〕好奇恠也。〔唱〕
　　【红绣鞋】他两个眉来眼去。不由我不暗暗踌蹰。似这般哑谜儿教咱怎猜做。那一个心犹豫。那一个口支吾。莫不你两个有些儿曾面熟。
　　〔祗候上云〕张孔目。衙门中唤你■〈走赞〉文书哩。〔正末云〕舅子。你和你姐姐在家中。我衙门中■〈走赞〉文书去也。〔下〕〔旦与李四打悲科〕〔李四云〕娘子。你怎么到得这里。〔倈儿上云〕妳妳。俺爹爹那里去了。〔旦云〕衙门中■〈走赞〉文书去了。〔倈儿云〕这等俺两个寻俺爹爹去。〔下〕〔李四云〕则被你想杀我也。〔正末冲上见科〕〔喝云〕你两个待怎么。〔李四同旦跪科〕〔正末云〕他早招了也。〔唱〕
　　【石榴花】早难道君子断其初。今日个亲者便为疎。人还害你待何如。我是你姐夫。倒做了姨夫。当初我医可了你病症还乡去。把你似太行山倚仗做亲属。我一脚的出宅门。你待展污俺婚姻簿。我可便负你有何辜。
　　【斗鹌鹑】全不似管鲍分金。倒做了孙庞刖足。把恩人变做仇家。将客僧翻为寺主。自古道无毒不丈夫。他将了俺的媳妇。不敢向鲁斋郎报恨雪寃。则来俺家里■〈歹尤〉云殢雨。
　　〔李四云〕姐夫。实不相瞒。则他便是我的浑家。改做他的妹子与了姐夫。〔正末云〕谁这般道来。〔唱〕
　　【上小楼】谁听你花言巧语。我这里寻根拔树。谁似你不分强弱。不识新疎。不辨贤愚。纵是你旧媳妇。旧丈夫。依旧欢聚。可送的俺一家儿灭门绝户。
　　〔云〕我一双孩儿在那里。〔旦云〕你去■〈走赞〉文书。他两个寻你去了。〔正末云〕眼见的所算了我那孩儿。兀的不气杀我也。〔唱〕
　　【幺篇】我一时间不认的人。您两个忒做的出。空教我乞留乞良。迷留没乱。放声啼哭。这郑孔目。拿定了。萧娥胡做。知他那里去了赛娘僧住。
　　〔云〕罢罢罢。浑家被鲁斋郎夺将去了。一双儿女又不知所向。甫能得了个女人。又是银匠李四的浑家。我在这里。怎生存坐。舅子。我将家缘家计。都分付与你两口儿。每月斋粮道服。休少了我的。我往华山出家去也。〔李四云〕姐夫。你怎生弃舍了铜斗儿家缘。桑麻地土。我扯住你的衣服。至死不放你去。〔正末唱〕
　　【十二月】休把我衣服扯住。情知咱冰炭不同垆。〔李四云〕姐夫。这桑麻地土。宝贝珍珠。怎生割舍的。〔正末唱〕管甚么桑麻地土。更问甚宝贝珍珠。〔李四云〕姐夫。把我浑家与你罢。〔正末唱〕呸。不识羞闲言长语。他须是你儿女妻夫。
　　〔旦云〕孔目。你与我一纸休书咱。〔正末唱〕
　　【尧民歌】索甚么恩绝义断写休书。〔李四云〕鲁斋郎知道。他不恠我。〔正末唱〕鲁斋郎也不是我护身符。〔李四云〕俺姐姐不知在那里。〔正末唱〕他两行红袖醉相扶。美女终须累其夫。嗟吁。嗟吁。教咱何处居。则不如趁早归山去。
　　〔李四云〕姐夫。许多家缘家计。田产物业。你怎下的都抛撇了。〔正末唱〕
　　【耍孩儿】休道是东君去了花无主。你自有莺俦燕侣。我从今万事不关心。还恋甚衾枕欢娱。不见浮云世态纷纷变。秋草人情日日疎。空教我泪洒徧湘江竹。这其间心灰卓氏。干老了相如。
　　〔李四云〕俺姐姐不知在那里。〔正末云〕你那姐姐呵。〔唱〕
　　【二煞】这其间听一声金缕歌。看两行红袖舞。常则是笙箫缭绕了鬟簇。三杯酒满金鹦鹉。六扇屏开锦鹧鸪。反倒做他心腹。那厮有拐人妻妾的器具。引人妇女的方术。
　　〔李四云〕这一年四季。斋粮道服。都不打紧。姐夫。你怎么出的家。还做你那六案都孔目去。〔正末唱〕
　　【煞尾】再休题掌刑名都孔目。做英雄大丈夫。也只是野人自爱山中宿。眼看那幼子娇妻我可也做不的主。〔下〕
　　〔李四云〕姐夫去了也。娘子。我那知道还有完聚的日子。如今我两个掌着他这等家缘家计。许他的斋粮道服。须按季送去与他。不要少了他的。〔诗云〕我李四今年大利。全不似整壶瓶这般悔气。平空的还了浑家。又得他许多家计。〔同旦下〕
　　〔音释〕
　　欲于句切　俗词疽切　苏音苏　福音府　毒东卢切　谜迷去声　熟绳朱切　属绳朱切　辜音姑　刖音月　足臧取切　■〈歹尤〉音尤　殢音腻　出音杵　哭音苦　长音丈　行音杭　趁嗔去声　娱音余　竹音主　簇粗上声　腹音府　术绳朱切　目音暮　宿须上声
　　第四折
　　〔外扮包待制引从人上〕〔诗云〕冬冬衙鼓响。公吏两边排。阎王生死殿。东岳摄魂台。老夫姓包名拯。字希文。庐州金斗郡四望乡老儿村人氏。官封龙图阁待制。正授开封府尹。奉圣人的命。差老夫五南采访。来到许州。见一儿一女。原来是银匠李四的孩儿。他母亲被鲁斋郎夺了。他爷不知所向。这两个孩儿。留在身边。行到郑州。又收得两个儿女。原来是都孔目张珪的孩儿。他母亲也被鲁斋郎夺了。他爷不知所向。我将这两个孩儿。留在家中。着他习学文章。早是十五年光景。如今都应过举。得第了也。老夫将此一事。切切于心。拳拳在念。想鲁斋郎恶极罪大。老夫在圣人前奏过。有一人乃是鱼齐卽。苦害良民。强夺人家妻女。犯法百端。圣人大怒。即便判了斩字。将此人押赴市曹。明正典刑。到得次日。宣鲁斋郎。老夫回奏道。他做了违条犯法的事。昨已斩了。圣人大惊道。他有甚罪斩了。老夫奏道。他一生掳掠百姓。强夺人家妻女。是御笔亲判斩字。杀坏了也。圣人不信。将文书来我看。岂知鱼齐卽三字。鱼字下边添个日字。齐字下边添个小字。即字上边添一点。圣人见了道。苦害良民。犯人鲁斋郎。合该斩首。被老夫智斩了鲁斋郎。与民除害。只是银匠李四。孔目张珪。不知所向。我如今着他两家孩儿。各带他两家女儿。天下巡庙烧香。若认着他父母。教他父子团圆。也是老夫阴隲的勾当。张千。你分付他两个孩儿。同两个女儿。明日往云台观烧香去。老夫随后便来。〔诗云〕他不遵王法太疎狂。专要夺人妇女做妻房。被我中间改做鱼齐即。用心智斩鲁斋郎。〔下〕〔凈扮观主上云〕道可道。非常道。名可名。非常名。小道姓阎。道号双梅。在这云台观做着个住持。今日无事。看有甚么人来。〔李四同旦儿上云〕自家李四是也。自从与俺那儿女失散了十五年光景。知他有也无。来到这云台观里。与俺姐姐姐夫。并两家的孩儿做些好事咱。〔做见观主科云〕兀那观主。我是许州人氏。一径的来做些好事。〔观主云〕你做甚么好事。超度谁。〔李四云〕超度姐夫张珪。姐姐李氏。一双儿女金郎玉姐。还有自己一双儿女喜童娇儿。与你这五两银子。权做经钱。〔观主云〕我出家人。要他怎么。是好银子。且收下。一边看斋食。请吃了斋。与你做好事。〔贴旦道扮上云〕贫姑李氏。乃张珪的浑家。被鲁斋郎夺了我去。可早十五年光景。一双儿女。不知去向。连张珪也不知有无。鲁斋郎被包待制斩了。我就舍俗出家。今日去这云台观。与张珪做些好事咱。早来到也。〔做见观主科〕〔观主云〕一个好道姑也。道姑。你从那里来。〔贴旦云〕我一径的来与丈夫张珪孩儿金郎玉姐做些好事。〔李四云〕谁与张珪做好事。〔贴旦云〕我与张珪做好事。〔李四云〕兀的不是姐姐李氏。〔相见打悲科〕〔贴旦云〕兄弟。这妇人是谁。〔李四云〕这个便是你兄弟媳妇儿。姐姐。你怎生得出来。〔贴旦云〕包待制斩了鲁斋郎。俺都无事释放。今日来云台观。追荐你姐夫并孩儿金郎玉姐。〔李四云〕我也为此事来。咱和你一同追荐者。〔李倈冠带同小旦上云〕小官李喜童。妹子娇儿。我母亲被鲁斋郎夺将去了。父亲不知所向。亏了包待制大人。收留俺兄妹二人。教训成人。今应过举。得了头名状元。奉着包待制言语。着俺去云台观里。追荐我父母去。早来到了也。兀那住持那里。〔观主云〕早知相公到来。只合远接。接待不着。勿令见罪。呀。怎生带着个小姐走。〔李倈云〕我一径的来做些好事。〔观主云〕相公要追荐何人。〔李倈云〕追荐我父亲银匠李四。〔李四云〕是谁唤银匠李四。〔李倈云〕兀的不是我父亲。〔李四云〕你是谁。〔李倈云〕则我便是您孩儿喜童。妹子娇儿。〔旦云〕孩儿也。你在那里来。〔李倈再说前事悲科〕〔李四云〕孩儿。拜你姑姑者。〔做拜科〕〔贴旦云〕这两人是谁。〔李四云〕这两个便是我的孩儿。〔贴旦悲科云〕你一家儿都完聚了。只是俺那孔目。并两个孩儿。不知在那里。〔张倈冠带同小旦上云〕小官是张孔目的孩儿金郎。妹子玉姐。我母亲被鲁斋郎夺去。父亲不知所向。多亏了包待制大人收留俺兄妹二人。教训成人。应过举得了官也。包待制着俺云台观追荐父亲去。可早来到也。住持那里。〔观主云〕又是一个官人。他也带着小娘子走。相公到此只甚。〔张倈云〕特来做些好事。〔观主云〕追荐那一个。〔张倈云〕追荐我父亲张珪。母亲李氏。〔贴旦云〕谁唤张珪李氏。〔张倈云〕我唤来。〔贴旦云〕你敢是金郎么。〔张倈云〕妹子。兀的不是母亲。〔做悲科〕〔贴旦云〕这十五年。你在那里来。〔张倈云〕自从母亲去了。父亲不知所向。多亏了包待制大人。将我兄妹二人教训。应过举。得了官也。今日奉包待制言语。着俺云台观追荐父母。不想得见母亲。不知俺父亲有也无。〔做悲科〕〔李四云〕姐姐。这个既是你的儿子。我把女儿娇儿。与外甥做媳妇罢。〔张倈云〕母亲。将妹子玉姐。与兄弟为妻。做一个交门亲眷。可不好那。〔贴旦云〕俺两家子母。怕不完聚。只是孔目。不知在那里。教我如何放的下。〔做悲科〕〔正末愚鼓■〈闲〉板上〕〔诗云〕身穿羊皮百衲衣。饥时化饭饱时归。虽然不得神仙做。且躲人间闲是非。想俺出家人。好是清闲也呵。〔唱〕
　　【双调新水令】想人生平地起风波。争似我乐清闲支着个枕头儿高卧。只问你炼丹砂唐吕翁。何如那制律令汉萧何。我这里醉舞狂歌。繁华梦已参破。
　　【风入松】利名场上苦奔波。因甚强夺。蜗牛角上争人我。梦魂中一枕南柯。不恋那三公华屋。且图个五柳婆娑。
　　〔云〕俺这出家人。一年四季。春夏秋冬。好是快活也呵。〔唱〕
　　【甜水令】俺这里春夏秋冬。林泉兴味。四时皆可。常则是日夜宿山阿。有人相问。静里工夫。炼形打坐。笑指那落叶辞柯。
　　【折桂令】想当初向清明日共饮金波。张孔目家世坟茔。须不是风月鸣珂。他将俺儿女夫妻。直认做了云雨巫娥。俺自撇下家缘过活。再无心段疋绫罗。你休只管信口开合。絮絮聒聒。俺张孔目怎还肯缘木求鱼。鲁斋郎他可敢暴虎冯河。
　　【雁儿落】鲁斋郎忒太过。〔带云〕他道张珪。将你媳妇则明日五更送将来我要。〔唱〕不是张孔目从来懦。他在那云阳市剑下分。我去那华山顶峯头卧。
　　〔云〕我则道他一世儿荣华富贵。可怎生被包待制斩了。人皆欢悦。〔唱〕
　　【得胜令】今日个天理竟如何。黎庶尽讴歌。再不言宋天子英明甚。只说他包龙图智慧多。鲁斋郎哥哥。自惹下亡身祸。我舍了个娇娥。早先寻安乐窝。
　　〔云〕今日我去云台观散心咱。〔贴旦云〕李四。你看那道人。好似你姐夫。你试唤他一声咱。〔李四叫科云〕张孔目。〔正末回头科云〕是谁叫张孔目。〔做见科云〕兀的不是我浑家李氏。〔贴旦云〕你怎生撇了我出了家。劝你还俗罢。〔正末诗云〕你待散时我不散。悲悲切切男儿汉。从前经过旧恩情。要我还俗呵有如曹司翻旧案。〔众云〕你还了俗罢。〔正末云〕我修行到这个地步。如何肯再还俗。〔众拜科〕〔正末唱〕
　　【川拨棹】不索你闹镬铎。磕着头礼拜我。〔李四云〕姐夫。今日咱两家夫妇儿女都完聚了。你可怎生舍的出家去。你依着我。只是还了俗者。〔正末唱〕谁听你两道三科。嚷似蜂窝。甜似蜜钵。我若是还了俗可未可。
　　〔贴旦云〕孔目。平素你是受用的人。你为何出家。你怎生受的那苦。〔正末唱〕
　　【七弟兄】你那里问我。为何。受寂寞。我得过时且自随缘过。得合时且把眼来合。得卧时侧身和衣卧。
　　【梅花酒】不是我自间阔。趁浪逐波落落托托。大笑呵呵。夫共妻任摘离。儿和女且随他。我这里自磨陀。饮香醪醉颜酡。■〈扌弃〉沉睡在松萝。
　　【收江南】呀。抵多少南华庄子鼓盆歌。乌飞兔走疾如梭。猛回头青??早皤皤。任傍人劝我。我是个梦醒人怎好又着他魔。
　　〔包待制冲上云〕事不关心。关心者乱。老夫包拯。来到这云台观。见一簇人闹。不知为甚么。〔李四云〕爷爷。小的是许州人银匠李四。俺姐姐被鲁斋郎强夺为妻。幸得爷爷智斩鲁斋郎。如今俺姐姐回家来了。争奈姐夫张珪出了家。不肯认他。因此小的每和他儿女。在此相劝。只望爷爷做主咱。〔包待制云〕兀那张珪。你为何不认他。〔正末云〕我因一双儿女。不知所在。已是出家多年了。认他做甚么。〔包待制云〕张珪。你那儿女和李四的儿女。都在跟前。这十五年间。我都抬举的成人长大。都应过举。得了官也。如今将李四的女儿。与张珪的孩儿为妻。张珪的女儿。与李四的孩儿为妻。你两家做个割不断的亲眷。张珪。你快还了俗者。〔词云〕则为鲁斋郎苦害生民。夺妻女不顾人伦。被老夫设智斩首。方表得王法无亲。你两家夫妻重会。把儿女各配为婚。今日个依然完聚。一齐的仰荷天恩。〔正末同众拜谢科〕〔唱〕
　　【收尾】多谢你大恩人救了咱全家祸。抬举的孩儿每双双长大。莫说他做亲的得成就好姻缘。便是俺还俗的也不悞了正结果。
　　〔音释〕
　　拯音整　隲音质　衲音纳　夺音多　娑音蓑　阿何哥切　珂康和切　活音和　合音何　聒音果　冯音平　懦音糯　慧音惠　窝音倭　镬音和　铎在挪切　嚷人掌切　钵波上声　寞音磨　阔科上声　托音拖　他音拖　酡音陀　皤音婆　大音惰　结饥也切
　　题目　三不知同会云台观　
　　正名　包待制智斩鲁斋郎
　　包待制智斩鲁斋郎杂剧终

《元曲选》　杜蘂娘智赏金线池杂剧　（明）臧晋叔 编
　　杜蘂娘智赏金线池杂剧　　（元）关汉卿 撰
　　●杜蘂娘智赏金线池杂剧目录 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　韩解元轻负花月约老虔婆故阻燕莺期　正名　石好问复任济南府杜蘂娘智赏金线池 
　　楔子
　　〔外扮石府尹引张千上诗云〕少小知名建体闱。白头犹未解朝衣。年来屡上陈情疏。怎奈君恩不放归。老夫姓石名敏。字好问。幼年进士及第。随朝数载。累蒙擢用。谢圣恩可怜。除授济南府尹之职。我有个同窗故友。姓韩名辅臣。这几时不知兄弟进取功名去了。还只是游学四方。一向音信杳无。使老夫不胜悬念。今日无甚事。在私宅闲坐。张千。门首觑者。若有客来时。报复我知道。〔张千云〕理会的。〔末扮韩辅臣上诗云〕流落天涯又几春。可怜辛苦客中身。怪来喜鹊迎头噪。济上如今有故人。小生姓韩名辅臣。洛阳人氏。幼习经史。颇看诗书。学成满腹文章。争奈功名未遂。今欲上朝取应。路经济南府过。有我个八拜交的哥哥是石好问。在此为理。且去与哥哥相见一面。然后长行。说话中间。早来到府门了也。左右报复去。道有故人韩辅臣特来相访。〔张千报云〕禀老爷得知。有韩辅臣在于门首。〔府尹云〕老夫语未悬口。兄弟早到。快有请。〔张千云〕请进。〔做见科〕〔韩辅臣云〕哥哥。数载不见。有失问候。请上受你兄弟两拜。〔做拜科〕〔府尹云〕京师一别。几经寒暑。不意今日惠顾。殊慰鄙怀。贤弟请坐。张千看酒来。〔张千云〕酒在此。〔做把盏科〕〔府尹云〕兄弟满饮一杯。〔做回酒科〕〔韩辅臣云〕哥哥也请一杯。〔府尹云〕筵前无乐。不成欢乐。张千。与我唤的那上厅行首杜蘂娘来。伏待兄弟饮几杯酒。〔张千云〕理会的。出的这门来。这是杜蘂娘门首。杜大姐在家么。〔正旦扮杜蘂娘上云〕谁唤门哩。我开了这门看。〔做见科〕〔张千云〕府堂上唤官身哩。〔正旦云〕要官衫么。〔张千云〕是小酒。免了官衫。〔做行科〕〔张千云〕大姐。你立在这里。待我报复去。〔做报科〕〔府尹云〕着他进来。〔正旦做见科云〕相公唤妾身。有何分付。〔府尹云〕唤你来别无他事。这一位白衣卿相。是我的同窗故交。你把体面相见咱。〔正旦做拜科〕〔韩辅臣慌回礼科〕嫂嫂请起。〔府尹云〕兄弟也。这是上厅行首杜蘂娘。〔韩辅臣云〕哥哥。我则道是嫂嫂。〔背云〕一个好妇人也。〔正旦云〕一个好秀才也。〔府尹云〕将酒来。蘂娘行酒。〔正旦与韩连递三杯科〕〔府尹云〕住住。兄弟。我也吃一锺儿。〔韩辅臣云〕呀。却忘了送哥哥。〔正旦递府尹酒饮科〕〔正旦云〕秀才高姓大名。〔韩辅臣云〕小生洛阳人氏。姓韩名辅臣。小娘子谁氏之家。姓甚名谁。〔正旦云〕妾身姓杜。小字蘂娘。〔韩辅臣云〕元来见面胜似闻名。〔正旦云〕果然才子。岂能无貌。〔府尹云〕蘂娘。你问秀才告珠玉。〔韩辅臣云〕兄弟对着哥哥根前。怎敢道笔。正是弄斧班门。徒遗笑耳。〔府尹云〕兄弟休谦。〔韩辅臣云〕这等。兄弟呈丑也。〔做写科云〕写就了。蘂娘你试看咱。〔正旦念云〕词寄南乡子。〔词云〕袅娜复轻盈。都是宜描上翠屏。语若流莺声似燕。丹青。燕语莺声怎画成。难道不关情。欲语还羞便似曾。占断楚城歌舞地。娉婷。天上人间第一名。好高才也。〔韩辅臣云〕兄弟此行。本为上朝取应。只因与哥哥久阔。迂道拜访。幸覩尊颜。复蒙嘉宴。争奈试期将近。不能久留。酒散之后。便当奉别。〔府尹云〕贤弟且休去。略住三朝五日。待老夫賷发你一路鞍马之费。未为迟也。张千。打扫后花园。请秀才在书房中安下者。〔韩辅臣云〕花园冷静。怕不中么。〔府尹云〕既如此。就在蘂娘家安歇如何。〔韩辅臣云〕愿随鞭■〈釒凳〉。〔府尹云〕你看他一让一个肯。蘂娘。这是我至交的朋友。与你两锭银子。拏去你那母亲做茶钱。休得怠慢了秀才者。〔正旦云〕多谢相公。〔韩辅臣云〕兄弟谢了哥哥。大姐。到你家中拜你那妈妈去来。〔正旦云〕秀才。俺娘忒爱钱哩。〔韩辅臣云〕大姐不妨事。我多与他些钱钞便了也。〔正旦唱〕
　　【仙吕端正好】郑六遇妖狐。崔韬逢雌虎。那大曲内尽是寒儒。想如今晓古人家女。都待与秀才每为夫妇。
　　【幺篇】既不呵那一片俏心肠。那里每堪分付。那苏小卿不辨贤愚。比如我五十年不见双通叔。休道是苏妈妈。也不是醉驴驴。我是他亲生的女。又不是买来的奴遮莫拷的我皮肉烂。炼的我骨髓枯。我怎肯跟将那贩茶的冯魁去。〔同韩下〕
　　〔府尹云〕你看我那兄弟。秀才心性。又是那吃酒的意儿。别也不别。径自领着杜蘂娘去了也。且待三朝五日。差人探望兄弟去。古语有云。乐莫乐兮新相知。岂不信然。〔诗云〕华省芳筵不待终。忙携红袖去匆匆。虽然故友情能密。争似新欢兴更浓。〔下〕
　　〔音释〕
　　解上声　朝音潮　疏去声　累上声　济上声　慰音谓　乐音耀　乐音涝　行音杭　袅音鸟　娜那上声　占去声　娉聘平声　婷音亭　叔音暑
　　第一折
　　〔搽旦扮卜儿上诗云〕不纺丝麻不种田。一生衣饭靠皇天。尽道吾家皮解库。也自人间赚得钱。老身济南府人氏。自家姓李。夫主姓杜。所生一个女儿。是上厅行首杜蘂娘。近日有个秀才。叫做韩辅臣。却是石府尹老爷送来的。与俺女儿作伴。俺这妮子一心待嫁他。那厮也要娶我女儿。中间被我不肯。把他捻出去了。怎么这一会儿不见俺那妮子。莫非又赶那厮去。待我唤他。蘂娘贱人那里。〔正旦领梅香上向古门道云〕韩秀才。你则躲在房里坐。不要出来。待我和那虔婆颓闹一场去。〔韩辅臣做应云〕我知道。〔正旦云〕自从和韩辅臣作伴。又早半年光景。我一心要嫁他。他一心要娶我。则被俺娘板障。不肯许这门亲事。我想一百二十行。门门都好着衣吃饭。偏俺这一门。却是谁人制下的。忒低微也呵。〔唱〕
　　【仙吕点绛唇】则俺这不义之门。那里有买卖营运。无赀本。全凭着五个字迭办金银。〔带云〕可是那五个字。〔唱〕无过是恶劣乖毒狠。
　　【混江龙】无钱的可要亲近。则除是驴生戟角瓮生根。佛留下四百八门衣饭。俺占着七十二位凶神。纔定脚谢馆接迎新子弟。转回头霸陵谁识旧将军。投奔我的都是那矜爷害娘。冻妻饿子。折屋卖田。提瓦罐爻槌运。那些个慈悲为本。多则是板障为门。
　　〔云〕梅香。你看妳妳做甚么里。〔梅香云〕妳妳看经哩。〔正旦云〕俺娘口业作罪。你这般心肠。多少经文忏的过来。枉作的业深了也。〔唱〕
　　【油葫芦】炕头上主烧埋的显道神。没事哏。■〈〈禾禾〉〉麻头斜皮脸老魔君。拿着一串数珠是吓子弟降魔印。轮着一条拄杖是打鸂??无情棍。茶房里那一火老业人。酒杯间有多少闲议论。频频的间阻休熟分。三夜早赶离门。
　　〔梅香云〕姐姐。这话说差了。我这门户人家。巴不得接着子弟。就是钱龙入门。百般奉承他。常怕一个留他不住。怎么刚刚三日。便要赶他出门。决无此理。〔正旦云〕梅香。你那里知道。〔唱〕
　　【天下乐】他只待夜夜留人夜夜新。殷勤。顾甚的恩。不依随又道是我女孩儿不孝顺。今日个漾人头厮摔。含热血厮喷。定夺俺心上人。
　　〔做见科正旦云〕母亲。吃甚么茶饭那。〔卜儿云〕灶窝里烧了几个灯盏。吃甚么饭来。〔正旦唱〕
　　【醉扶归】有句话多多的苦告你老年尊。累累的嘱托近比邻。一片花飞减却春。我如今不老也非为嫩。年纪小呵。须是有气分。年纪老无人问。
　　〔云〕母亲。嫁了您孩儿罢。孩儿年纪大了也。〔卜儿云〕丫头。拿镊子来镊了鬓边的白发。还着你觅钱哩。〔正旦云〕母亲。你只管与孩儿■〈忄敝〉性怎的。〔卜儿云〕我老人家如今性子淳善了。若发起村来。怕不筋都敲断你的。〔正旦唱〕
　　【金盏儿】你道是性儿淳。我道你意儿村。提起那人情来往佯妆钝。〔带云〕有几个打踅客旅辈。丢下些刷牙掠头。问妳妳要盘缠家去。〔唱〕你可早耳朵闭眼睛昏。前门里统镘客。后门里一个使钱勤。揉开汪泪眼。打拍老精神。
　　〔云〕母亲。嫁了你孩儿者。〔卜儿云〕我不许嫁谁敢嫁。有你这样生忿忤逆的。〔正旦唱〕
　　【醉中天】非是我偏生忿。还是你不关亲。只着俺淡抹浓妆倚市门。积趱下金银囤。〔卜儿做怒科云〕你这小贱人。你今年纔过二十岁。不与我觅钱。教那个觅钱。〔正旦唱〕你道俺纔过二旬。有一日粉消香褪。可不道老死在风尘。
　　〔云〕母亲。你嫁了孩儿罢。〔卜儿云〕小贱人。你要嫁那个来。〔正旦唱〕
　　【寄生草】告辞了鸣珂巷。待嫁那韩辅臣。这纸汤瓶再不向红垆顿。铁煎盘再不使清油混。铜磨笴再不把顽石运。〔卜儿云〕你要嫁韩辅臣这穷秀才。我偏不许你。〔正旦唱〕怎将咱好姻缘生折做断头香。休想道泼烟花再打入迷魂阵。
　　〔卜儿云〕那韩辅臣有什么好处。你要嫁他。〔正旦唱〕
　　【赚煞】十度愿从良长则九度不依允。也是我八个字无人主婚。空盼上他七步才华远近闻。六亲中无不欢欣。改家门。做的个五花诰夫人。驷马高车锦绣裀。道俺有三生福分。正行着双双好运。〔卜儿云〕好运好运。卑田院里赶趁。你要嫁韩辅臣这一千年不长进的。看你打莲花落也。〔正旦唱〕他怎肯教一年春尽又是一年春。〔下〕
　　〔卜儿云〕俺女儿心心念念只要嫁韩秀才。我好歹偏不嫁他。俺想那韩秀才是个气高的人。他见俺有些闲言闲语。必然使性出门去。俺再在女孩儿根前调拨他。等他两个不和讪起脸来。那时另接一个富家郎。纔中俺之愿也。正是小娘爱的俏。老鸨爱的钞。则除非弄冷他心上人。方纔是我家里钱龙到。〔下〕
　　〔音释〕
　　捻尼蹇切　哏狠平声　■〈〈禾禾〉〉音顷　降奚江切　鸂音溪　??音勅　熟绳朱切　分去声　摔音洒　比音疲　镊音聂　■〈忄敝〉音鳖　踅徐靴切　镘音慢　囤音顿　过平声　笴音赶　长音掌　讪山去声　中去声　鸨音保
　　第二折
　　〔韩辅臣上诗云〕一生花柳幸多缘。自有嫦娥爱少年。留得黄金等身在。终须买断丽春园。我韩辅臣本为进取功名。打从济南府经过。适值哥哥石好问在此为理。送我到杜蘂娘家安歇。一住半年以上。两意相投。不但我要娶他。喜得他也有心嫁我。争奈这虔婆百般板障。俺想来。他只为我囊中钱钞已尽。况见石府尹满考朝京。料必不来复任。越越的欺负我。发言发语。只要捻我出门去。我是个顶天立地的男子汉。怎生受得一口气。出了他门。不觉又是二十多日。你道我为何不去。还在济南府淹阁。倒也不是盼俺哥哥复任。思量告他。只为杜蘂娘他把俺赤心相待。时常与这虔婆合气。寻死觅活。无非是为俺家的缘故。莫说我的气高。那蘂娘的气比我还高的多哩。他见我这日出门时节。竟自悻悻然去了。说也不和他说一声儿。必然有些怪我。这个怪也只得由他怪。本等是我的不是。以此沉吟展转。不好便离此处。还须亲见蘂娘。讨个明白。若他也是虔婆的见识。没有嫁我之心。却不我在此亦无指望了。不如及早上朝取应。干我自家功名去。他若是好好的依旧要嫁我。一些儿不怪我。便受尽这虔婆的气。何忍负之。今日打听得虔婆和他一班儿老姊妹在茶房中吃茶。只得将我羞脸儿揣在怀里。再到蘂娘家去走一遭。〔词云〕我须是读书人凌云豪气。偏遇这泼虔婆全无顾忌。天若使石好问复任济南。少不的告他娘着他流递。〔下〕〔正旦引梅香上云〕我杜蘂娘一心看上韩辅臣。思量嫁他。争奈我母亲不肯。倒发出许多说话。将他赶逐出门去了。我又不曾有半句儿恼着他。为何一去二十多日。再也不来看我。教我怎生放心得下。闻得母亲说。他是烂黄虀。如今又缠上一个粉头。道强似我的多哩。这话我也不信。我想这济南府教坊中人。那一个不是我手下教道过的小妮子。料必没有强似我的。若是他果然离了我家。又去踹别家的门。久以后我在这街上行走。教我怎生见人那。〔唱〕
　　【南吕一枝花】东洋海洗不尽脸上羞。西华山遮不了身边丑。大力鬼顿不开眉上锁。巨灵神劈不断腹中愁。闪的我有国难投。抵多少南浦伤离候。爱你个杀才没去就。明知道雨歇云收。还指望待天长地久。
　　【梁州第七】这厮阑散了虽离我眼底。忔憎着又在心头。出门来信步闲行走。遥瞻远岫。近俯清流。行行厮趁。步步相逐。知他在那搭儿里续上绸缪。知他是怎生来结做冤雠。俏哥哥不争你先和他暮雨朝云。劣妳妳则有分吃他那闲茶浪酒。好姐姐几时得脱离了舞榭歌楼。不是我出乖。弄丑。从良弃贱我命里有终须有。命里无枉生受。只管扑地掀天无了休。着甚么来由。
　　〔梅香云〕姐姐。你休烦恼。姐夫好歹来家也。〔正旦云〕梅香。将过琵琶来。待我散心适闷咱。〔梅香取砌末科云〕姐姐。琵琶在此。〔正旦弹科〕〔韩辅臣上云〕这是杜大姐家门首。我去的半月其程。怎么门前的地。也没人扫。一刬的长起青苔来。这般样冷落了也。〔正旦做听科云〕那厮来了也。我则推不看见。〔韩辅臣做入见科云〕大姐祗揖。〔正旦做弹科〕〔唱〕
　　【牧羊关】不见他思量旧。倒有些两意儿投。我见了他扑邓邓火上浇油。恰便似钩搭住鱼腮箭穿了鴈口。〔韩辅臣云〕元来你那旧性儿不改。还弹唱哩。〔正旦做起拜科〕〔唱〕你怪我依旧拈音乐。则许你交错劝觥筹。你不肯冷落了杯中物。我怎肯生疎了弦上手。
　　〔韩辅臣云〕那一日吃你家妈妈赶逼我不过。只得忍了一口气。走出你家门。不曾辞别的大姐。这是小生得罪了。〔正旦唱〕
　　【骂玉郎】这的是母亲故折鸳鸯偶。须不是咱设下恶机谋。怎将咱平空抛落他人后。今日个何劳你。贵脚儿。又到咱家走。
　　〔韩辅臣云〕大姐何出此言。你元许我嫁哩。〔正旦唱〕
　　【感皇恩】咱本是泼贱娼优。怎嫁得你俊俏儒流。〔韩辅臣云〕这是有盟约在前的。〔正旦唱〕把枕畔盟。花下约。成虚谬。〔韩辅臣云〕我出你家门。也只得半个多月。怎便见得虚谬了那。〔正旦唱〕你道是别匆匆无多半月。我觉的冷清清胜似三秋。〔韩辅臣跪科云〕大姐。我韩辅臣不是了。我跪着你请罪罢。〔正旦不睬科云〕那个要你跪。〔唱〕越显的你嘴儿甜。膝儿软。情儿厚。
　　〔韩辅臣云〕我和你生则同衾。死则同穴哩。〔正旦唱〕
　　【采茶歌】往常个侍衾裯。都做了付东流。这的是娼门水局下场头。〔韩辅臣云〕大姐。只要你有心嫁我。便是卓文君也情愿当垆沽酒来。〔正旦唱〕再休提卓氏女亲当沽酒肆。只被你双通叔早掘倒了翫江楼。
　　〔韩辅臣跪科云〕大姐。你休这般恼我。你打我几下罢。〔正旦唱〕
　　【三煞】既你无情呵。休想我指甲儿汤着你皮肉。似往常有气性打的你见骨头。我只怕年深了也难收救。倒不如早早丢开。也免的自僝自僽。〔韩辅臣云〕你不发放我起来。便跪到明日。我也只是跪着。〔正旦唱〕顽涎儿却依旧。我没福和你那莺燕蜂蝶为四友。甘分做跌了弹的斑鸠。
　　【二煞】有耨处散诞松宽着耨。有偷处宽行大步偷。何须把一家苦苦死淹留。也不管设誓拈香。到处里停眠整宿。说着他瞒心的谎昧心的呪。你那手怎掩傍人是非口。说的困须休。
　　【尾煞】高如我三板儿的人物也出不得手。强如我十倍儿的声名道着处有。寻些虚脾使些机勾。用些工夫再去趁逐。你与我高揎起春衫酒淹袖。舒你那攀蟾折桂的指头。请先生别挽一枝章台路傍柳。〔下〕
　　〔韩辅臣做叹科云〕嗨。杜蘂娘。真个不认我了。我只道是虔婆要钱。赶我出去。谁知杜蘂娘的心儿也变了。他一家门这等欺负我。如何受的过。只得再消停几日。等我哥哥一个消耗来也不来。又作处置。〔诗云〕怪他红粉变初心。不独虔婆太逼临。今日床头看壮士。始知颜色在黄金。〔下〕
　　〔音释〕
　　姊音子　忔许乙切　逐直由切　掀音轩　刬音产　觥姑横切　裯音紬　肉柔去声　僝锄山切　僽音骤　涎徐煎切　蝶音爹　耨囊斗切　宿音秀　揎音宣
　　第三折
　　〔石府尹上云〕老夫石好问是也。三年任满朝京。圣人道俺贤能清正。着复任济南。不知俺那兄弟韩辅臣进取功名去了。还是淹留在杜蘂娘家。使老夫时常悬念。已曾着人探听他踪迹。未见回报。张千。门首觑者。待探听韩秀才的人来。报复我知道。〔韩辅臣上云〕闻得哥哥复任济南。被我等着了也。来到此间。正是济南府门首。张千。报复去。道韩辅臣特来拜访。〔张千报科〕〔石府尹云〕道有请。〔见科〕〔韩辅臣云〕恭喜哥哥复任名邦。做兄弟的久客空囊。不曾具得一杯与哥哥拂尘。好生惭愧。〔石府尹做笑科云〕我以为贤弟扶摇万里。进取功名去了。却还淹留妓馆。志向可知矣。〔韩辅臣云〕这几时你兄弟被人欺侮。险些儿一口气死了。还说那功名怎的。〔石府尹云〕贤弟。你在此盘缠缺少。不能快意是有的。那一个就敢欺侮着你。〔韩辅臣云〕哥哥不知。那杜家老鸨儿欺侮兄弟也罢了。连蘂娘也欺侮我。哥哥。你与我做主咱。〔石府尹云〕这是你被窝儿里的事。教我怎么整理。〔韩辅臣云〕您兄弟唱喏。〔石府尹不理科云〕我也会唱喏。〔韩辅臣云〕我下跪。〔石府尹又不理科云〕我也会下跪。〔韩辅臣云〕哥哥。你真个不肯整理。教我那里告去。您兄弟在这济南府里倚仗哥哥势力。那个不知。今日白白的吃他娘儿两个一场欺侮。怎么还在人头上做人。不如就着府堂触阶而死罢了。〔做跳科石府尹忙扯住云〕你怎么使这般短见。你要我如何整理。〔韩辅臣云〕只要哥哥差人拿他娘儿两个来扣厅责他四十。纔与您兄弟出的这一口臭气。〔石府尹云〕这个不难。但那杜蘂娘肯嫁你时。你还要他么。〔韩辅臣云〕怎么不要。〔石府尹云〕贤弟不知。乐户们一经责罚过了。便是受罪之人。做不得士人妻妾。我想此处有个所在。叫做金线池。是个胜景去处。我与你两锭银子。将的去卧番羊。窨下酒。做个筵席。请他一班儿姊妹来到池上赏宴。央他们替你赔礼。那其间必然收留你在家。可不好那。〔韩辅臣做揖科云〕多谢哥哥厚意。则今日便往金线池上安排酒果。走一遭去也。〔下〕〔石府尹云〕兄弟去了也。这一遭好共歹成就了他两口儿。可来回老夫的话。〔诗云〕钱为心所爱。酒是色之媒。会看鸳鸯羽。双双池上归。〔下〕〔外旦三人上云〕妾身张嬷嬷。这是李妗妗。这是闵大嫂。俺们都是杜蘂娘姨姨的亲眷。今日在金线池上。专为要劝韩辅臣杜蘂娘两口儿圆和。这席面不是俺们设的。恐怕蘂娘姨姨知道是韩姨夫出钱安排酒果。必然不肯来赴。因此只说是俺们请他。酒席中间慢慢的劝他回心。成其美事。道犹未了。蘂娘姨姨早来也〔正旦上相见科云〕妾身有何德能。着列位奶奶们置酒张筵。何以克当。〔唱〕
　　【中吕粉蝶儿】明知道书生。教门儿负心短命。尽教他海角飘零。没来由强风情。刚可喜。男婚女聘。往常我千战千赢。透风处使心作幸。
　　【醉春风】能照顾眼前坑。不堤防脑后井。人跟前不您的吃场扑腾。呆贱人几时能勾醒。醒。虽是今番。系干宿世。事关前定。
　　〔众旦云〕这是首席。姨姨请坐。〔正旦云〕看了这金线池。好伤感人也。〔唱〕
　　【石榴花】恰便似藕丝儿分破镜花明。我则见一派碧澄澄。东关里犹自不曾经。到如今整整半载其程。眼前面兜率神仙境。有他呵怎肯道蓦出门庭。那时节眼札毛和他厮拴定。矮房里相扑着闷怀萦。
　　【斗鹌鹑】虚度了丽日和风。枉误了良辰美景。往常俺动脚是熬煎。回头是撞挺。拘束的刚刚转过双眼睛。到如今各自托生。我依旧安业着家。他依旧离乡背井。
　　〔众旦云〕俺们都与姨姨奉一杯酒。〔正旦唱〕
　　【普天乐】小妹子是爱莲儿。你都将我相钦敬。茶儿是妹子。你与我好好的看承。小妹子是玉伴哥。从来有些独强性。〔众旦云〕姨姨。你为何嗟声叹气的。今日这样好天气。又对着这样好景致。务要开怀畅饮。做一个欢度会纔是。〔正旦唱〕说甚么人欢庆。引得些鸳鸯儿交颈和鸣。忽的见了。愠的面赤。兜的心疼。
　　〔众旦云〕姨姨。俺则这等吃酒。可不冷静。〔正旦云〕待我行个酒令。行的便吃酒。行不的罚金线池里凉水。〔众旦云〕俺们都依着姨姨的令行。〔正旦云〕酒中不许题着韩辅臣三字。但道着的。将大觥来罚饮一大觥。〔众旦云〕知道。〔正旦唱〕
　　【醉高歌】或是曲儿中唱几个花名。〔众旦云〕我不省得。〔正旦唱〕诗句里包笼着尾声。〔众旦云〕我不省得。〔正旦唱〕续麻道字针针顶。〔众旦云〕我不省的。〔正旦唱〕正题目当筵合笙。
　　〔众旦云〕我不省的。则罚酒罢。〔正旦云〕折白道字。顶针续麻。■〈亻刍〉筝拨阮。你们都不省得。是不如韩辅臣。〔众旦云〕呀。姨姨。你可犯了令也。将酒来罚一大觥。〔正旦饮科唱〕
　　【十二月】想那厮着人赞称。天生的济楚才能。只除了心不志诚。诸余的所事儿聪明。本分的从来老成。聪俊的到底杂情。
　　【尧民歌】丽春园则说一个俏苏卿。明知道不能勾嫁双生。向金山壁上去留名。画船儿赶到豫章城。撇甚么清。投至得你秀才每忒寡情。先接了冯魁定。
　　〔正旦做叹气科云〕我不合道着韩辅臣。被罚酒也。〔众旦云〕姨姨又犯令了。再罚一大觥。〔正旦做饮科〕〔唱〕
　　【上小楼】闪的我孤孤另另。说的话涎涎邓邓。俺也曾轻轻唤着。躬躬。前来喏喏连声。但酒醒硬打挣。强词夺正。则除是醉时节酒淘真性。
　　〔正旦做醉跌科众旦扶科〕〔韩辅臣上换科〕〔众旦下〕〔正旦唱〕
　　【幺篇】不死心。想着旧情。他将我厮看厮待。厮知厮重。厮钦厮敬。不是我把不定。无记性。言多伤行。扶咱的小哥每是何名姓。
　　〔韩辅臣云〕是小生韩辅臣。〔正旦云〕你是韩辅臣。靠后。〔唱〕
　　【耍孩儿】我为你逼绰了当官令。〔带云〕谢你那大尹相公呵。〔唱〕烟花簿上除抹了姓名。交绝了怪友和狂朋。打倂的户凈门清。试金石上把你这子弟每从头儿画分两等上把郎君子细秤。我立的其身正。倚仗着我花枝般模样。愁甚么锦片也似前程。
　　【二煞】我比那■〈穴上〈贡刂〉下〉墙贼蝎螫索自忍。我比那俏郎君掏模须噤声。那里也恶茶白赖寻争竞。最不爱打揉人七八道猫煞爪。掐纽的三十驮鬼捏青。看破你传槽病。掴着手分开云雨。腾的似线断风筝。
　　【尾煞】我和你半年多衾枕恩。一片家缱绻情。交明春岁数三十整。〔带云〕我老了也。你要我怎的。〔唱〕你且把这不志诚的心肠与我慢慢等。〔做摔开科下〕
　　〔韩辅臣云〕嗨。他真个不欢喜我了。更待干罢。只得到俺哥哥那里告他去。〔下〕
　　〔音释〕
　　妗巨禁切　蓦音陌　萦音盈　杂音咱　行去声　■〈穴上〈贡刂〉下〉音拱　蝎音歇　螫音适　掴乖上声　缱音遣　绻音眷
　　第四折
　　〔石府尹引张千上诗云〕三载为官卧治过。别无一事系心窝。唯余故友鸳鸯会。金线池头竟若何。老夫石好问。为兄弟韩辅臣杜蘂娘在金线池上。着他两口儿成合。这蚤晚不见来回话。多咱是圆和了也。张千。抬放告牌出去。〔韩辅臣上云〕门上的与俺通报去。说韩辅臣是告状的要见。〔张千报科韩辅臣做入见科云〕哥哥拜揖。〔石府尹云〕兄弟。您两口儿完成了么。〔韩辅臣云〕若完成了时。这蚤晚正好睡哩。也不到你衙门里来了。那杜蘂娘只是不肯收留。我今日特来告他。〔石府尹云〕他委实不肯。便罢了。教我怎生断理。〔韩辅臣云〕哥哥。你不肯断理。您兄弟唱喏。〔做揖石府尹不理科云〕我不会唱喏那。〔韩辅臣云〕您兄弟下跪。〔做跪石府尹不理科云〕我不会下跪那。〔韩辅臣云〕你再四的不肯断理。我只是死在你府堂上。教你做官不成。〔做触阶石府尹忙扯科云〕那个爱女娘的似你这般放刁来。罢罢罢。我完成了你两口儿。张千。与我拿将杜蘂娘来者。〔张千云〕理会的。〔唤科云〕杜蘂娘。衙门里有勾。〔正旦上云〕哥哥。唤我做甚么。〔张千云〕你失误了官身。老爷在堂上好生着恼哩。〔正旦云〕可怎了也。〔唱〕
　　【双调新水令】忽传台旨到咱丽春园。则道是除抹了舞裙歌扇。逢个节朔。遇个冬年。拿着这一盏儿茶钱。告哥哥可怜见。
　　〔云〕可蚤来到府门首也。哥哥。你与我做个肉屏风儿。等我偷觑咱。〔张千云〕这使的。〔正旦做偷觑内幺喝科旦唱〕
　　【沉醉东风】则道是喜孜孜设席肆筵。为甚的怒哄哄列杖擎鞭。好教我足未移心先战。一步步似毛里拖毡。本待要大着胆挺着身行靠前。百忙里仓惶倒偃。
　　〔张千报科云〕禀爷。唤将杜蘂娘来了也。〔石府尹云〕拿将过来。〔韩辅臣云〕哥哥。你则狠着些。〔石府尹云〕我知道。〔张千云〕当面。〔正旦云〕妾身杜蘂娘来了也。〔石府尹云〕张千。准备下大棍子者。将枷来发到司房里责词云。〔正旦云〕可着谁人救我那。〔做回顾见科云〕兀的不是韩辅臣。俺不免揣着羞脸儿。哀告他去。〔唱〕
　　【沽美酒】使不着撒腼腆。仗那个替方便。俺只得忍耻躭羞求放免。〔云〕韩辅臣。你与我告一告儿。〔韩辅臣云〕谁着你失误官身。相公恼的狠哩。〔正旦唱〕你与我搜寻出些巧言。去那官人行劝一劝。
　　〔韩辅臣云〕你今日也有用着我时节。只要你肯嫁我。方纔与你告去。〔正旦云〕我嫁你便了。〔唱〕
　　【太平令】从今后我情愿实为姻眷。你只要蚤些儿替我周全。〔韩辅臣云〕我替你告便告去。倘相公不肯饶你如何。〔正旦唱〕想当初罗帐里般般逞徧。今日个纸褙子又将咱欺骗。受了你万千。作贱。那些儿体面。呀。谁似您浪短命随机应变。
　　〔石府尹云〕张千。将大棒子来者。〔韩辅臣云〕哥哥。看您兄弟薄面。饶恕杜蘂娘初犯罢。〔石府尹云〕张千。带过杜蘂娘来。〔正旦跪科〕〔石府尹云〕你在我衙门里供应多年。也算的个积年了。岂不知衙门法度。失误了官身。本该扣厅责打四十。问你一个不应罪名。既然韩解元在此替你哀告。这四十板便饶了。那不应的罪名。却饶不的。〔韩辅臣云〕那杜蘂娘许嫁您兄弟了。只望哥哥一发连这公罪。也饶了罢。〔做跪科〕〔石府尹忙扯起科云〕杜蘂娘。你肯嫁韩解元么。〔正旦云〕妾委实愿嫁韩辅臣。〔石府尹云〕既如此。老夫出花银百两。与你母亲做财礼。则今日准备花烛酒筵。嫁了韩解元者。〔韩辅臣云〕多谢哥哥。完成我这桩美事。〔正旦云〕多谢相公抬举。〔唱〕
　　【川拨棹】似这等好姻缘。人都道全在天。若是俺福过灾缠。空意惹情牵。间阻的山长水远。几时得人月圆。
　　【七兄弟】蚤则是对面。并肩。绿窗前。从今后称了平生愿。一个向青灯黄卷赋诗篇。一个翦红绡翠锦学针线。
　　【梅花酒】忆分离自去年。争些儿打散文鸳。折破芳莲。咽断顽涎。为老母相间阻。使夫妻死缠绵。两下里正熬煎。谢公相肯矜怜。
　　【收江南】呀。不枉了一春常费买花钱。也免得佳人才子只孤眠。得官呵相守赴临川。随着俺解元。再不索哭啼啼扶上贩茶船。
　　〔韩辅臣同正旦拜谢科云〕哥哥请上。您兄弟拜谢。〔石府尹答拜科云〕贤弟。恭喜你两口儿圆和了也。但这法堂上是断合的去处。不是你配合的去处。张千。近前来。听俺分付。你取我俸银二十两。付与教坊司色长。着他整备鼓乐。从衙门首迎送韩解元到杜蘂娘家去。摆设个大大筵席。但是他家亲眷。前日在金线池上劝成好事的。都请将来饮宴。与韩解元杜蘂娘庆喜。宴毕之后。着来回话者。〔词云〕韩解元云霄贵客。杜蘂娘花月妖姬。本一对天生连理。被虔婆故意凌欺。担阁的男游别郡。抛闪的女怨深闺。若不是黄堂上聊施巧计。怎能勾青楼里蚤遂佳期。
　　〔音释〕
　　过平声　席星西切　褙音贝　学奚交切　间去声
　　题目　韩解元轻负花月约老虔婆故阻燕莺期　
　　正名　石好问复任济南府杜蘂娘智赏金线池
　　杜蘂娘智赏金线池杂剧终

《元曲选》　感天动地窦娥冤杂剧　（明）臧晋叔 编
　　感天动地窦娥冤杂剧　　（元）关汉卿 撰
　　●感天动地窦娥冤杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　秉鉴持衡廉访法　正名　感天动地窦娥冤 
　　楔子
　　〔卜儿蔡婆上诗云〕花有重开日。人无再少年。不须长富贵。安乐是神仙。老身蔡婆婆是也。楚州人氏。嫡亲三口儿家属。不幸夫主亡逝已过。止有一个孩儿。年长八岁。俺娘儿两个。过其日月。家中颇有些钱财。这里一个窦秀才。从去年问我借了二十两银子。如今本利该银四十两。我数次索取。那窦秀才只说贫难。没得还我。他有一个女儿。今年七岁。生得可喜。长得可爱。我有心看上他与我家做个媳妇。就准了这四十两银子。岂不两得其便。他说今日好日辰。亲送女儿到我家来。老身且不索钱去。专在家中等候。这早晚窦秀才敢待来也。〔冲末扮窦天章引正旦扮端云上诗云〕读尽缥缃万卷书。可怜贫杀马相如。汉庭一日承恩召。不说当垆说子虚。小生姓窦名天章。祖贯长安京兆人也。幼习儒业。饱有文章。争奈时运不通。功名未遂。不幸浑家亡化已过。撇下这个女孩儿。小字端云。从三岁上亡了他母亲。如今孩儿七岁了也。小生一贫如洗。流落在这楚州居住。此间一个蔡婆婆。他家广有钱物。小生因无盘缠。曾借了他二十两银子。到今本利该对还他四十两。他数次问小生索取。教我把甚么还他。谁想蔡婆婆常常着人来说。要小生女孩儿做他儿媳妇。况如今春榜动。选场开。正待上朝取应。又苦盘缠缺少。小生出于无奈。只得将女孩儿端云。送与蔡婆婆做儿媳妇去。〔做叹科云〕嗨。这个那里是做媳妇。分明是卖与他一般。就准了他那先借的四十两银子。分外但得些少东西。勾小生应举之费。便也过望了。说话之间。早来到他家门首。婆婆在家么。〔卜儿上云〕秀才请家里坐。老身等候多时也。〔做相见科窦天章云〕小生今日一径的将女孩儿送来与婆婆。怎敢说做媳妇。只与婆婆早晚使用。小生目下就要上朝进取功名去。留下女孩儿在此。只望婆婆看觑则个。〔卜儿云〕这等。你是我亲家了。你本利少我四十两银子。兀的是借钱的文书还了你。再送你十两银子做盘缠。亲家。你休嫌轻少。〔窦天章做谢科云〕多谢了婆婆。先少你许多银子都不要我还了。今又送我盘缠。此恩异日必当重报。婆婆。女孩儿早晚呆痴。看小生薄面。看觑女孩儿咱。〔卜儿云〕亲家。这不消你嘱付。令爱到我家。就做亲女儿一般看承他。你只管放心的去。〔窦天章云〕婆婆。端云孩儿该打呵。看小生面则骂几句。当骂呵则处分几句。孩儿。你也不比在我跟前。我是你亲爷。将就的你。你如今在这里。早晚若顽劣呵。你只讨那打骂吃。儿嚛。我也是出于无奈。〔做悲科〕〔唱〕
　　【仙吕赏花时】我也只为无计营生四壁贫。因此上割舍得亲儿在两处分。从今日远践洛阳尘。又不知归期定准。则落的无语闇消魂。〔下〕
　　〔卜儿云〕窦秀才留下他这女孩儿与我做媳妇儿。他一径上朝应举去了。〔正旦做悲科云〕爹爹。你直下的撇了我孩儿去也。〔卜儿云〕媳妇儿。你在我家。我是亲婆。你是亲媳妇。只当自家骨肉一般。你不要啼哭。跟着老身前后执料去来。〔同下〕
　　〔音释〕
　　缥音飘　缃音湘
　　第一折
　　〔凈扮赛卢医上诗云〕行医有斟酌。下药依本草。死的医不活。活的医死了。自家姓卢。人道我一手好医。都叫做赛卢医。在这山阳县南门开着生药局。在城有个蔡婆婆。我问他借了十两银子。本利该还他二十两。数次来讨这银子。我又无的还他。若不来便罢。若来呵我自有个主意。我且在这药铺中坐下。看有甚么人来。〔卜儿上云〕老身蔡婆婆。我一向搬在山阳县居住。尽也静办。自十三年前窦天章秀才留下端云孩儿与我做儿媳妇。改了他小名。唤做窦娥。自成亲之后。不上二年。不想我这孩儿害弱症死了。媳妇儿守寡又早三个年头。服孝将除了也。我和媳妇儿说知。我往城外赛卢医家索钱去也。〔做行科云〕蓦过隅头。转过屋角。早来到他家门首。赛卢医在家么。〔卢医云〕婆婆。家里来。〔卜儿云〕我这两个银子长远了。你还了我罢。〔卢医云〕婆婆。我家里无银子。你跟我庄上去取银子还你。〔卜儿云〕我跟你去。〔做行科〕〔卢医云〕来到此处。东也无人。西也无人。这里不下手等甚么。我随身带的有绳子。兀那婆婆。谁唤你哩。〔卜儿云〕在那里。〔做勒卜儿科孛老同副凈张驴儿冲上赛卢医慌走下孛老救卜儿科张驴儿云〕爹。是个婆婆。争些勒杀了。〔孛老云〕兀那婆婆。你是那里人氏。姓甚名谁。因甚着这个人将你勒死。〔卜儿云〕老身姓蔡。在城人氏。止有个寡媳妇儿相守过日。因为赛卢医少我二十两银子。今日与他取讨。谁想他赚我到无人去处。要勒死我。赖这银子。若不是遇着老的和哥哥呵。那得老身性命来。〔张驴儿云〕爹。你听的他说么。他家还有个媳妇哩。救了他性命。他少不得要谢我。不若你要这婆子。我要他媳妇儿。何等两便。你和他说去。〔孛老云〕兀那婆婆。你无丈夫。我无浑家。你肯与我做个老婆。意下如何。〔卜儿云〕是何言语。待我回家多备些钱钞相谢。〔张驴儿云〕你敢是不肯。故意将钱钞哄我。赛卢医的绳子还在。我仍旧勒死了你罢。〔做拿绳科〕〔卜儿云〕哥哥。待我慢慢地寻思咱。〔张驴儿云〕你寻思些甚么。你随我老子。我便要你媳妇儿。〔卜儿背云〕我不依他。他又勒杀我。罢罢罢。你爷儿两个随我到家中去来。〔同下〕〔正旦上云〕妾身姓窦。小字端云。祖居楚州人氏。我三岁上亡了母亲。七岁上离了父亲。俺父亲将我嫁与蔡婆婆为儿媳妇。改名窦娥。至十七岁与夫成亲。不幸丈夫亡化。可早三年光景。我今二十岁也。这南门外有个赛卢医。他少俺婆婆银子。本利该二十两。数次索取不还。今日俺婆婆亲自索取去了。窦娥也。你这命好苦也呵。〔唱〕
　　【仙吕点绛唇】满腹闲愁。数年禁受。天知否。天若是知我情由。怕不待和天瘦。
　　【混江龙】则问那黄昏白昼。两般儿忘飡废寝几时休。大都来昨宵梦里。和着这今日心头。催人泪的是锦烂熳花枝横绣闼。断人肠的是剔团圞月色挂妆楼。长则是急煎煎按不住意中焦。闷沉沉展不彻眉尖皱。越觉的情怀冗冗。心绪悠悠。
　　〔云〕似这等忧愁。不知几时是了也呵。〔唱〕
　　【油葫芦】莫不是八字儿该载着一世忧。谁似我无尽头。须知道人心不似水长流。我从三岁母亲身亡后。到七岁与父分离久。嫁的个同住人。他可又拔着短筹。撇的俺婆妇每都把空房守。端的个有谁问有谁偢。
　　【天下乐】莫不是前世里烧香不到头。今也波生。招祸尤。劝今人早将来世修。我将这婆侍养。我将这服孝守。我言词须应口。
　　〔云〕婆婆索钱去了。怎生这早晚不见回来。〔卜儿同孛老张驴儿上〕〔卜儿云〕你爷儿两个且在门首。等我先进去。〔张驴儿云〕妳妳。你先进去。就说女壻在门首哩。〔卜儿见正旦科〕〔正旦云〕妳妳回来了。你吃饭么。〔卜儿做哭科云〕孩儿也。你教我怎生说波。〔正旦唱〕
　　【一半儿】为甚么泪漫漫不住点儿流。莫不是为索债与人家惹争斗。我这里连忙迎接慌问候。他那里要说缘由。〔卜儿云〕羞人答答的。教我怎生说波。〔正旦唱〕则见他一半儿徘徊一半儿丑。
　　〔云〕婆婆。你为甚么烦恼啼哭那。〔卜儿云〕我问赛卢医讨银子去。他赚我到无人去处。行起凶来。要勒死我。亏了一个张老并他儿子张驴儿。救得我性命。那张老就要我招他做丈夫。因这等烦恼。〔正旦云〕婆婆。这个怕不中么。你再寻思咱。俺家里又不是没有饭吃。没有衣穿。又不是少欠钱债。被人催逼不过。况你年纪高大。六十以外的人。怎生又招丈夫那。〔卜儿云〕孩儿也。你说的岂不是。但是我的性命全亏他这爷儿两个救的。我也曾说道待我到家。多将些钱物酬谢你救命之恩。不知他怎生知道我家里有个媳妇儿。道我婆媳妇又没老公。他爷儿两个又没老婆。正是天缘天对。若不随顺他。依旧要勒死我。那时节我就慌张了。莫说自己许了他。连你也许了他。儿也。这也是出于无奈。〔正旦云〕婆婆。你听我说波。〔唱〕
　　【后庭花】避凶神要择好日头。拜家堂要将香火修。梳着个霜雪般白?髻。怎将这云霞般锦帕兜。怪不的女大不中留。你如今六旬左右。可不道到中年万事休。旧恩爱一笔勾。新夫妻两意投。枉教人笑破口。
　　〔卜儿云〕我的性命都是他爷儿两个救的。事到如今。也顾不得别人笑话了。〔正旦唱〕
　　【青哥儿】你虽然是得他得他营救。须不是笋条笋条年幼。刬的便巧画蛾眉成配偶。想当初你夫主遗留。替你图谋。置下田畴。蚤晚羹粥。寒暑衣裘。满望你鳏寡孤独。无捱无靠。母子每到白头。公公也则落得干生受。
　　〔卜儿云〕孩儿也。他如今只待过门。喜事匆匆的教我怎生回得他去。〔正旦唱〕
　　【寄生草】你道他匆匆喜。我替你倒细细愁。愁则愁兴阑删咽不下交欢酒。愁则愁眼昏腾扭不上同心扣。愁则愁意朦胧睡不稳芙蓉褥。你待要笙歌引至画堂前。我道这姻缘敢落在他人后。
　　〔卜儿云〕孩儿也。再不要说我了。他爷儿两个。都在门首等候。事已至此。不若连你也招了女壻罢。〔正旦云〕婆婆。你要招你自招。我并然不要女壻。〔卜儿云〕那个是要女壻的。争奈他爷儿两个自家捱过门来。教我如何是好。〔张驴儿云〕我们今日招过门去也。帽儿光光。今日做个新郎。袖儿窄窄。今日做个娇客。好女壻。好女壻。不枉了。不枉了。〔同孛老入拜科〕〔正旦做不礼科云〕兀那厮。靠后。〔唱〕
　　【赚煞】我想这妇人每休信那男儿口。婆婆也怕没的贞心儿自守。到今日招着个村老子。领着个半死囚。〔张驴儿做嘴脸科云〕你看我爷儿两个这等身段。尽也选得女壻过。你不要错过了好时辰。我和你早些儿拜堂罢。〔正旦不礼科唱〕则被你坑杀人燕侣莺俦。婆婆也你岂不知羞。俺公公撞府冲州。的铜斗儿家缘百事有。想着俺公公置就。怎忍教张驴儿情受。〔张驴儿做扯正旦拜科正旦推跌科唱〕兀的不是俺没丈夫的妇女下场头。〔下〕
　　〔卜儿云〕你老人家不要恼懆。难道你有活命之恩。我岂不思量报你。只是我那媳妇儿气性最不好惹的。既是他不肯招你儿子。教我怎好招你老人家。我如今??的好酒好饭。养你爷儿两个在家。待我慢慢的劝化俺媳妇儿。待他有个回心转意。再作区处。〔张驴儿云〕这歪剌骨便是黄花女儿。刚刚扯的一把。也不消这等使性。平空的推了我一交。我肯干罢。就当面赌个誓与你。我今生今世不要他做老婆。我也不算好男子。〔词云〕美妇人我见过万千向外。不似这小妮子生得十分惫赖。我救了你老性命死里重生。怎割舍得不肯把肉身陪待。〔同下〕
　　〔音释〕
　　酌音沼　禁平声　闼汤打切　?丁梨切　刬音产　粥音周　鳏音关　兴去声　褥柔去声　窄斋上声　客音楷　争去声　音债　懆音灶　惫音败　重平声
　　第二折
　　〔赛卢医上诗云〕小子太医出身。也不知道医死多人。何尝怕人告发。关了一日店门。在城有个蔡家婆子。刚少的他二十两花银。屡屡亲来索取。争些捻断脊筋。也是我一时智短。将他赚到荒村。撞见两个不识姓名男子。一声嚷道。浪荡乾坤。怎敢行凶撒泼。擅自勒死平民。吓得我丢了绳索。放开脚步飞奔。虽然一夜无事。终觉失精落魂。方知人命关天关地。如何看做壁上灰尘。从今改过行业。要得灭罪修因。将以前医死的性命。一个个都与他一卷超度的经文。小子赛卢医的便是。只为要赖蔡婆婆二十两银子。赚他到荒僻去处。正待勒死他。谁想遇见两个汉子。救了他去。若是再来讨债时节。教我怎生见他。常言道的好。三十六计。走为上计。喜得我是孤身。又无家小连累。不若收拾了细软行李。打个包儿。悄悄的躲到别处。另做营生。岂不干凈。〔张驴儿上云〕自家张驴儿。可奈那窦娥百般的不肯随顺我。如今那老婆子害病。我讨服毒药与他吃了。药死那老婆子。这小妮子好歹做我的老婆。〔做行科云〕且住。城里人耳目广口舌多。倘见我讨毒药。可不嚷出事来。我前日看见南门外有个药铺。此处冷静。正好讨药。〔做到科叫云〕太医哥哥。我来讨药的。〔赛卢医云〕你讨甚么药。〔张驴儿云〕我讨服毒药。〔赛卢医云〕谁敢合毒药与你。这厮好大胆也。〔张驴儿云〕你真个不肯与我药么。〔赛卢医云〕我不与你。你就怎地我。〔张驴儿做拖卢云〕好呀。前日谋死蔡婆婆的不是你来。你说我不认的你哩。我拖你见官去。〔赛卢医做慌科云〕大哥。你放我。有药有药。〔做与药科张驴儿云〕既然有了药。且饶你罢。正是得放手时须放手。得饶人处且饶人。〔下〕〔赛卢医云〕可不悔气。刚刚讨药的这人。就是救那婆子的。我今日与了他这服毒药去了。以后事发。越越要连累我。趁早儿关上药铺。到涿州卖老鼠药去也。〔下〕〔卜儿上做病伏几科〕〔孛老同张驴儿上云〕老汉自到蔡婆婆家来。本望做个接脚。却被他媳妇坚执不从。那婆婆一向收留俺爷儿两个在家同住。只说好事不在忙。等慢慢里劝转他媳妇。谁想他婆婆又害起病来。孩儿。你可曾算我两个的八字。红鸾天喜几时到命哩。〔张驴儿云〕要看什么天喜到命。只赌本事。做得去自去做。〔孛老云〕孩儿也。蔡婆婆害病好几日了。我与你去问病波。〔做见卜儿问科云〕婆婆。你今日病体如何。〔卜儿云〕我身子十分不快哩。〔孛老云〕你可想些甚么吃。〔卜儿云〕我思量些羊■〈月者〉儿汤吃。〔孛老云〕孩儿你对窦娥说。做些羊■〈月者〉儿汤与婆婆吃。〔张驴儿向古门云〕窦娥。婆婆想羊■〈月者〉儿汤吃。快安排将来。〔正旦持汤上云〕妾身窦娥是也。有俺婆婆不快。想羊肚汤吃。我亲自安排了与婆婆吃去。婆婆也。我这寡妇人家。凡事也要避些嫌疑。怎好收留那张驴儿父子两个。非亲非眷的一家儿同住。岂不惹外人谈议。婆婆也。你莫要背地里许了他亲事连我也累做不清不洁的。我想这妇人心好难保也呵。〔唱〕
　　【南吕一枝花】他则待一生鸳帐眠。那里肯半夜空房睡。他本是张郎妇。又做了李郎妻。有一等妇女每相随。并不说家克计。则打听些闲是非。说一会不明白打凤的机关。使了些调虚嚣捞龙的见识。
　　【梁州第七】这一个似卓氏般当垆涤器。这一个似孟光般举案齐眉。说的来藏头盖脚多怜悧。道着难晓。做出纔知。旧恩忘却。新爱偏宜。坟头上土脉犹湿。架儿上又换新衣。那里有奔丧处哭倒长城。那里有浣纱时甘投大水。那里有上山来便化顽石。可悲。可耻。妇人家直恁的无仁义。多淫奔少志气。亏杀前人在那里。更休说本性难移。
　　〔云〕婆婆。羊肚儿汤做成了。你吃些儿波。〔张驴儿云〕等我拿去。〔做接尝科云〕这里面少些盐醋。你去取来。〔正旦下〕〔张驴儿放药科〕〔正旦上云〕这不是盐醋。〔张驴儿云〕你倾下些。〔正旦唱〕
　　【隔尾】你说道少盐欠醋无滋味。加料添椒纔脆美。但愿娘亲蚤痊济。饮羹汤一杯。胜甘露灌体。得一个身子平安倒大来喜。
　　〔孛老云〕孩儿。羊肚汤有了不曾。〔张驴儿云〕汤有了。你拿过去。〔孛老将汤云〕婆婆。你吃些汤儿。〔卜儿云〕有累你。〔做呕科云〕我如今打呕。不要这汤吃了。你老人家吃罢。〔孛老云〕这汤特做来与你吃的。便不要吃。也吃一口儿。〔卜儿云〕我不吃了。你老人家请吃。〔孛老吃科〕〔正旦唱〕
　　【贺新郎】一个道你请吃。一个道婆先吃。这言语听也难听。我可是气也不气。想他家与咱家有甚的亲和戚。怎不记旧日夫妻情意。也曾有百纵千随。婆婆也你莫不为黄金浮世宝。白发故人稀。因此上把旧恩情全不比新知契。则待要百年同墓穴。那里肯千里送寒衣。
　　〔孛老云〕我吃下这汤去。怎觉昏昏沉沉的起来。〔做倒科〕〔卜儿慌科云〕你老人家放精神着。你扎挣着些儿。〔做哭科云〕兀的不是死了也。〔正旦唱〕
　　【斗虾■〈虫麻〉】空悲戚。没理会。人生死是轮回。感着这般病疾。值着这般时势。可是风寒暑湿。或是饥饱劳役。各人证候自知。人命关天关地。别人怎生替得。寿数非于今世。相守三朝五夕。说甚一家一计。又无羊酒段匹。又无花红财礼。把手为活过日。撒手如同休弃。不是窦娥忤逆。生怕傍人论议。不如听咱劝你。认个自家悔气。割舍的一具棺材。停置几件布帛。收拾出了咱家门里。送入他家坟地。这不是你那从小儿年纪指脚的夫妻。我其实不关亲。无半点恓惶泪。休得要心如醉。意似痴。便这等嗟嗟怨怨。哭哭啼啼。
　　〔张驴儿云〕好也啰。你把我老子药死了。更待干罢。〔卜儿云〕孩儿。这事怎了也。〔正旦云〕我有什么药在那里。都是他要盐醋时。自家倾在汤儿里的。〔唱〕
　　【隔尾】这厮搬调咱老母收留你。自药死亲爷。待要諕吓谁。〔张驴儿云〕我家的老子。倒说是我做儿子的药死了。人也不信。〔做叫科云〕四邻八舍听着。窦娥药杀我家老子哩。〔卜儿云〕罢么。你不要大惊小怪的。吓杀我也。〔张驴儿云〕你可怕么。〔卜儿云〕可知怕哩。〔张驴儿云〕你要饶么。〔卜儿云〕可知要饶哩。〔张驴儿云〕你教窦娥随顺了我。叫我三声的的亲亲的丈夫。我便饶了他。〔卜儿云〕孩儿也。你随顺了他罢。〔正旦云〕婆婆。你怎说这般言语。〔唱〕我一马难将两鞍鞴。想男儿在日。曾两年匹配。却教我改嫁别人其实做不得。
　　〔张驴儿云〕窦娥。你药杀了俺老子。你要官休要私休。〔正旦云〕怎生是官休。怎生是私休。〔张驴儿云〕你要官休呵。拖你到官司。把你三推六问。你这等瘦弱身子。当不过拷打。怕你不招认药死我老子的罪犯。你要私休呵。你早些与我做了老婆。倒也便宜了你。〔正旦云〕我又不曾药死你老子。情愿和你见官去来。〔张驴儿拖正旦卜儿下〕〔凈扮孤引祗候上诗云〕我做官人胜别人。告状来的要金银。若是上司当刷卷。在家推病不出门。下官楚州太守桃杌是也。今早升厅坐衙。左右喝撺厢。〔祗候幺喝科〕〔张驴儿拖正旦卜儿上云〕告状。告状。〔祗候云〕拏过来。〔做跪见孤亦跪科云〕请起。〔祗候云〕相公。他是告状的。怎生跪着他。〔孤云〕你不知道。但来告状的。就是我衣食父母。〔祗候幺喝科孤云〕那个是原告。那个是被告。从实说来。〔张驴儿云〕小人是原告张驴儿。告这媳妇儿唤做窦娥。合毒药下在羊肚汤儿里。药死了俺的老子。这个唤做蔡婆婆。就是俺的后母。望大人与小人做主咱。〔孤云〕是那一个下的毒药。〔正旦云〕不干小妇人事。〔卜儿云〕也不干老妇人事。〔张驴儿云〕也不干我事。〔孤云〕都不是。敢是我下的毒药来。〔正旦云〕我婆婆也不是他后母。他自姓张。我家姓蔡。我婆婆因为与赛卢医索钱。被他赚到郊外勒死。我婆婆却得他爷儿两个救了性命。因此我婆婆收留他爷儿两个在家。养膳终身。报他的恩德。谁知他两个倒起不良之心。冒认婆婆做了接脚。要逼勒小妇人做他媳妇。小妇人元是有丈夫的。服孝未满。坚执不从。适值我婆婆患病。着小妇人安排羊肚汤儿吃。不知张驴儿那里讨得毒药在身。接过汤来。只说少些盐醋。支转小妇人。闇地倾下毒药。也是天幸。我婆婆忽然呕吐。不要汤吃。让与他老子吃。纔吃的几口。便死了。与小妇人并无干涉。只望大人高抬明镜。替小妇人做主咱。〔唱〕
　　【牧羊关】大人你明如镜。清似水。照妾身肝胆虚实。那羹本五味俱全。除了外百事不知。他推道尝滋味。吃下去便昏迷。不是妾讼庭上胡支对。大人也却教我平白地说甚的。
　　〔张驴儿云〕大人详情。他自姓蔡。我自姓张。他婆婆不招俺父亲接脚。他养我父子两个在家做甚么。这媳妇年纪儿虽小。极是个赖骨顽皮。不怕打的。〔孤云〕人是贱虫。不打不招。左右。与我选大棍子打着。〔祗候打正旦三次喷水科〕〔正旦唱〕
　　【骂玉郎】这无情棍棒教我捱不的。婆婆也须是你自做下怨他谁劝普天下前婚后嫁婆娘每。都看取。我这般。傍州例。
　　【感皇恩】呀。是谁人唱叫扬疾。不由我不魄散魂飞。恰消停。纔苏醒。又昏迷。捱千般打拷。万种凌逼。一杖下。一道血。一层皮。
　　【采茶歌】打的我肉都飞。血淋漓。腹中冤枉有谁知。则我这小妇人毒药来从何处也。天那。怎么的覆盆不照太阳晖。
　　〔孤云〕你招也不招。〔正旦云〕委的不是小妇人下毒药来。〔孤云〕既然不是你。与我打那婆子。〔正旦忙云〕住住住。休打我婆婆。情愿我招了罢。是我药死公公来。〔孤云〕既然招了。着他画了伏状。将枷来枷上。下在死囚牢里去。到来日判个斩字。押付市曹典刑。〔卜儿哭科云〕窦娥孩儿。这都是我送了你性命。兀的不痛杀我也。〔正旦唱〕
　　【黄锺尾】我做了个衔冤负屈没头鬼。怎肯便放了你好色荒淫漏面贼。想人心不可欺。冤枉事天地知。争到头竞到底。到如今待怎的。情愿认药杀公公。与了招罪。婆婆也。我若是不死呵如何救得你。〔随祗候押下〕
　　〔张驴儿做叩头科云〕谢青天老爷做主。明日杀了窦娥。纔与小人的老子报的冤。〔卜儿哭科云〕明日市曹中杀窦娥孩儿也。兀的不痛杀我也。〔孤云〕张驴儿。蔡婆婆。都取保状。着随衙听候。左右打散堂鼓。将马来。回私宅去也。〔同下〕
　　〔音释〕
　　行音杭　合音鸽　克康美切　嚣音枭　涤音体　湿伤以切　石绳知切　脆音翠　呕欧上声　戚仓洗切　疾精妻切　役银计切　得烹美切　夕星西切　匹铺米切　日人智切　逆银计切　拾绳知切　吓黑平声　鞴音备　实绳知切　笞青痴切　的音底　逼兵迷切　贼则平声
　　第三折
　　〔外扮监斩官上云〕下官监斩官是也。今日处决犯人。着做公的把住巷口。休放往来人闲走。〔凈扮公人皷三通锣三下科刽子磨旗提刀押正旦带枷上刽子云〕行动些。行动些。监斩官去法场上多时了。〔正旦唱〕
　　【正宫端正好】没来由犯王法。不堤防遭刑宪。叫声屈动地惊天。顷刻间游魂先赴森罗殿。怎不将天地也生埋怨。
　　【滚绣球】有日月朝暮悬。有鬼神掌着生死权。天地也只合把清浊分辨。可怎生糊突了盗跖颜渊。为善的受贫穷更命短。造恶的享富贵又寿延。天地也做得个怕硬欺软。却元来也这般顺水推船。地也你不分好歹何为地。天也你错勘贤愚枉做天。哎。只落得两泪涟涟。
　　〔刽子云〕快行动些。悞了时辰也。〔正旦唱〕
　　【倘秀才】则被这枷纽的我左侧右偏。人拥的我前合后偃。我窦娥向哥哥行有句言。〔刽子云〕你有甚么话说。〔正旦唱〕前街里去心怀恨。后街里去死无冤。休推辞路远。
　　〔刽子云〕你如今到法场上面。有甚么亲眷要见的。可教他过来见你一面也好。〔正旦唱〕
　　【叨叨令】可怜我孤身只影无亲眷。则落的吞声忍气空嗟怨。〔刽子云〕难道你爷娘家也没的。〔正旦云〕止有个爹爹。十三年前上朝取应去了。至今杳无音信。〔唱〕蚤已是十年多不覩爹爹面。〔刽子云〕你适纔要我往后街里去。是什么主意。〔正旦唱〕怕则怕前街里被我婆婆见。〔刽子云〕你的性命也顾不得。怕他见怎的。〔正旦云〕俺婆婆若见我披枷带锁赴法场飡刀去呵。〔唱〕枉将他气杀也么哥。枉将他气杀也么哥。告哥哥临危好与人行方便。
　　〔卜儿哭上科云〕天那。兀的不是我媳妇儿。〔刽子云〕婆子。靠后。〔正旦云〕既是俺婆婆来了。叫他来。待我嘱付他几句话咱。〔刽子云〕那婆子近前来。你媳妇要嘱付你话哩。〔卜儿云〕孩儿。痛杀我也。〔正旦云〕婆婆。那张驴儿把毒药放在羊肚儿汤里。实指望药死了你。要霸占我为妻。不想婆婆让与他老子吃。倒把他老子药死了。我怕连累婆婆。屈招了药死公公。今日赴法场典刑。婆婆。此后遇着冬时年节。月一十五。有瀽不了的浆水饭。瀽半碗儿与我吃。烧不了的纸钱。与窦娥烧一陌儿。则是看你死的孩儿面上。〔唱〕
　　【快活三】念窦娥葫芦提。当罪愆。念窦娥身首不完全。念窦娥从前已往干家缘。婆婆也。你只看窦娥少爷无娘面。
　　【鲍老儿】念窦娥伏侍婆婆这几年。遇时节将碗凉浆奠。你去那受刑法尸骸上烈些纸钱。只当把你亡化的孩儿荐。〔卜儿哭科云〕孩儿放心。这个老身都记得。天那。兀的不痛杀我也。〔正旦唱〕婆婆也再也不要啼啼哭哭。烦烦恼恼。怨气冲天。这都是我做窦娥的没时没运。不明不闇。负屈衔冤。
　　〔刽子做喝科云〕兀那婆子靠后。时辰到了也。〔正旦跪科〕〔刽子开枷科〕〔正旦云〕窦娥告监斩大人。有一事肯依。窦娥便死而无怨。〔监斩官云〕你有什么事。你说。〔正旦云〕要一领凈席。等我窦娥站立。又要丈二白练挂在旗鎗上。若是我窦娥委实冤枉。刀过处头落。一腔热血休半点儿沾在地下。都飞在白练上者。〔监斩官云〕这个就依你。打甚么不紧。〔刽子做取席站科又取白练挂旗上科〕〔正旦唱〕
　　【耍孩儿】不是我窦娥罚下这等无头愿。委实的冤情不浅。若没些儿灵圣与世人传。也不见得湛湛青天。我不要半星热血红尘洒。都只在八尺旗鎗素练悬。等他四下里皆瞧见。这就是咱　弘化碧。望帝啼鹃。
　　〔刽子云〕你还有甚的说话。此时不对监斩大人说。几时说那。〔正旦再跪科云〕大人。如今是三伏天道。若窦娥委实冤枉。身死之后。天降三尺瑞雪。遮掩了窦娥尸首。〔监斩官云〕这等三伏天道。你便有冲天的怨气。也召不得一片雪来。可不胡说。〔正旦唱〕
　　【二煞】你道是暑气暄。不是那下雪天。岂不闻飞霜六月因邹衍。若果有一腔怨气喷如火。定要感的六出冰花滚似绵。免着我尸骸现。要什么素车白马。断送出古陌荒阡。
　　〔正旦再跪科云〕大人。我窦娥死的委实冤枉。从今以后。着这楚州亢旱三年。〔监斩官云〕打嘴。那有这等说话。〔正旦唱〕
　　【一煞】你道是天公不可期。人心不可怜。不知皇天也肯从人愿。做甚么三年不见甘霖降。也只为东海曾经孝妇冤。如今轮到你山阳县。这都是官吏每无心正法。使百姓有口难言。
　　〔刽子做磨旗科云〕怎么这。一会儿天色阴了也。〔内做风科刽子云〕好冷风也。〔正旦唱〕
　　【煞尾】浮云为我阴悲风为我旋。三桩儿誓愿明题徧。〔做哭科云〕婆婆。也直等待雪飞六月。亢旱三年呵。〔唱〕那其间纔把你个屈死的冤魂这窦娥显。
　　〔刽子做开刀正旦倒科〕〔监斩官惊云〕呀。真个下雪了。有这等异事。〔刽子云〕我也道平日杀人满地都是鲜血。这个窦娥的血。都飞在那丈二白练上。并无半点落地。委实奇怪。〔监斩官云〕这死罪必有冤枉。早两桩儿应验了。不知亢旱三年的说话。准也不准。且看后来如何。左右。也不必等待雪晴。便与我抬他尸首。还了那蔡婆婆去罢。〔众应科抬尸下〕
　　〔音释〕
　　浊之娑切　跖音质　苌音肠
　　第四折
　　〔窦天章冠带引丑张千祗从上诗云〕独立空堂思黯然。高峯月出满林烟。非关有事人难睡。自是惊魂夜不眠。老夫窦天章是也。自离了我那端云孩儿。可蚤十六年光景。老夫自到京师。一举及第。官拜参知政事。只因老夫廉能清正。节操坚刚。谢圣恩可怜。加老夫两淮提刑肃政廉访使之职。随处审囚刷卷。体察滥官污吏。容老夫先斩后奏。老夫一喜一悲。喜呵老夫身居台省。职掌刑名。势剑金牌。威权万里。悲呵有端云孩儿。七岁上与了蔡婆婆为儿媳妇。老夫自得官之后。使人往楚州问蔡婆婆家。他邻里街坊道。自当年蔡婆婆不知搬在那里去了。至今音信皆无。老夫为端云孩儿啼哭的眼目昏花。忧愁的须发斑白。今日来到这淮南地面。不知这楚州为何三年不雨。老夫今在这州厅安歇。张千。说与那州中大小属官。今日免参。明日蚤见。〔张千向古门云〕一应大小属官。今日免参。明日蚤见。〔窦天章云〕张千。说与那六房吏典。但有合刷照文卷。都将来。待老夫灯下看几宗波。〔张千送文卷科窦天章云〕张千。你与我掌上灯。你每都辛苦了。自去歇息罢。我唤你便来。不唤你休来。〔张千点灯同祗从下窦天章云〕我将这文卷看几宗咱。一起犯人窦娥。将毒药致死公公。我纔看头一宗文卷。就与老夫同姓。这药死公公的罪名犯在十恶不赦。俺同姓之人。也有不畏法度的。这是问结了的文书。不看他罢。我将这文卷压在底下。别看一宗咱。〔做打呵欠科云〕不觉的一阵昏沉上来。皆因老夫年纪高大。鞍马劳困之故。待我搭伏定书案。歇息些儿咱。〔做睡科魂旦上唱〕
　　【双调新水令】我每日哭啼啼守住望乡台。急煎煎把雠人等待。慢腾腾昏地里走。足律律旋风中来。则被这雾锁云埋。撺掇的鬼魂快。
　　〔魂旦望科云〕门神户尉不放我进去。我是廉访使窦天章女孩儿。因我屈死。父亲不知。特来托一梦与他咱。〔唱〕
　　【沉醉东风】我是那提刑的女孩。须不比现世的妖怪。怎不容我到灯影前。却拦截在门桯外。〔做叫科云〕我那爷爷呵。〔唱〕枉自有势剑金牌。把俺这屈死三年的腐骨骸。怎脱离无边苦海。
　　〔做入见哭科窦天章亦哭科云〕端云孩儿。你在那里来。〔魂旦虚下〕〔窦天章做醒科云〕好是奇怪也。老夫纔合眼去。梦见端云孩儿恰便似来我跟前一般。如今在那里。我且再看这文卷咱。〔魂旦上做弄灯科〕〔窦天章云〕奇怪。我正要看文卷。怎生这灯忽明忽灭的。张千也睡着了。我自己剔灯咱。〔做剔灯魂旦翻文卷科窦天章云〕我剔的这灯明了也。再看几宗文卷。一起犯人窦娥药死公公。〔做疑怪科云〕这一宗文卷我为头看过。压在文卷底下。怎生又在这上头。这几时问结了的。还压在底下。我别看一宗文卷波。〔魂旦再弄灯科窦天章云〕怎么。这灯又是半明半闇的。我再剔这灯咱。〔做剔灯魂旦再翻文卷科窦天章云〕我剔的这灯明了。我另拿一宗文卷看咱。一起犯人窦娥药死公公。呸。好是奇怪。我纔将这文书分明压在底下。刚剔了这灯。怎生又翻在面上。莫不是楚州后厅里有鬼么。便无鬼呵这桩事必有冤枉。将这文卷再压在底下。待我另看一宗如何。〔魂旦又弄灯科窦天章云〕怎生。这灯又不明了。敢有鬼弄这灯。我再剔一剔去。〔做剔灯科魂旦上做撞见科窦天章举剑击桌科云〕呸。我说有鬼。兀那鬼魂。老夫是朝廷钦差带牌走马肃政廉访使。你向前来一剑挥之两段。张千。亏你也睡的着。快起来。有鬼有鬼。兀的不吓杀老夫也。〔魂旦唱〕
　　【乔牌儿】则见他疑心儿胡乱猜。听了我这哭声儿转惊骇。哎。你个窦天章直恁的威风大。且受我窦娥这一拜。
　　〔窦天章云〕兀那鬼魂。你道窦天章是你父亲。受你孩儿窦娥拜。你敢错认了也。我的女儿叫做端云。七岁上与了蔡婆婆为儿媳妇。你是窦娥。名字差了。怎生是我女孩儿。〔魂旦云〕父亲。你将我与了蔡婆婆家。改名做窦娥了也。〔窦天章云〕你便是端云孩儿。我不问你别的。这药死公公。是你不是。〔魂旦云〕是你孩儿来。〔窦天章云〕噤声。你这小妮子。老夫为你啼哭的眼也花了。忧愁的头也白了。你刬地犯了十恶大罪。受了典刑。我今日官居台省。职掌刑名。来此两淮审囚刷卷。体察滥官污吏。你是我亲生之女。老夫将你治不的。怎治他人。我当初将你嫁与他家呵。要你三从四德。三从者在家从父。出嫁从夫。夫死从子。四德者事公姑。敬夫主。和妯娌。睦街坊。今三从四德全无。刬地犯了十恶大罪。我窦家三辈无犯法之男。五世无再婚之女。到今日被你辱没祖宗世德。又连累我的清名。你快与我细吐真情。不要虚言支对。若说的有半厘差错。牒发你城隍祠内。着你永世不得人身。罚在阴山。永为饿鬼。〔魂旦云〕父亲停嗔息怒。暂罢狼虎之威。听你孩儿慢慢的说一徧咱。我三岁上亡了母亲。七岁上离了父亲。你将我送与蔡婆婆做儿媳妇。至十七岁与夫配合纔得两年。不幸儿夫亡化。和俺婆婆守寡。这山阳县南门外有个赛卢医。他少俺婆婆二十两银子。俺婆婆去取讨。被他赚到郊外。要将婆婆勒死。不想撞见张驴儿父子两个。救了俺婆婆性命。那张驴儿知道我家有个守寡的媳妇。便道你婆儿媳妇既无丈夫。不若招我父子两个。俺婆婆初也不肯。那张驴儿道你若不肯。我依旧勒死你。俺婆婆惧怕。不得已含糊许了。只得将他父子两个领到家中。养他过世。有张驴儿数次调戏你女孩儿。我坚执不从。那一日俺婆婆身子不快。想羊肚儿汤吃。你孩儿安排了汤。适值张驴儿父子两个问病。道将汤来我尝一尝。说汤便好。只少些盐醋。赚的我去取盐醋。他就闇地里下了毒药。实指望药杀俺婆婆。要强逼我成亲。不想俺婆婆偶然发呕。不要汤吃。却让与老张吃。随即七窍流血药死了。张驴儿便道窦娥药死了俺老子。你要官休要私休。我便道怎生是官休。怎生是私休。他道要官休告到官司。你与俺老子偿命。若私休你便与我做老婆。你孩儿便道好马不鞴双鞍。烈女不更二夫。我至死不与你做媳妇。我情愿和你见官去。他将你孩儿拖到官中。受尽三推六问。吊拷绷扒。便打死孩儿也不肯认。怎当州官见你孩儿不认。便要拷打俺婆婆。我怕婆婆年老。受刑不起。只得屈认了。因此押赴法场。将我典刑。你孩儿对天发下三桩誓愿。第一桩要丈二白练挂在旗鎗上。若系冤枉。刀过头落。一腔热血休滴在地下。都飞在白练上。第二桩现今三伏天道。下三尺瑞雪。遮掩你孩儿尸首。第三桩着他楚州大旱三年。果然血飞上白练。六月下雪。三年不雨。都是为你孩儿来。〔诗云〕不告官司只告天。心中怨气口难言。防他老母遭刑宪。情愿无辞认罪愆。三尺琼花骸骨掩。一腔鲜血练旗悬。岂独霜飞邹衍屈。今朝方表窦娥冤。〔唱〕
　　【鴈儿落】你看这文卷曾道来不道来。则我这冤枉要忍耐如何耐。我不肯顺他人倒着我赴法场。我不肯辱祖上倒把我残生坏。
　　【得胜令】呀。今日个搭伏定摄魂台。一灵儿怨哀哀。父亲也。你现掌着刑名事。亲蒙圣主差。端详这文册。那厮乱纲常当合败。便万剐了乔才。还道报冤雠不畅怀。
　　〔窦天章做泣科云〕哎。我屈死的儿也。则被你痛杀我也。我且问你。这楚州三年不雨。可真个是为你来。〔魂旦云〕是为你孩儿来。〔窦天章云〕有这等事。到来朝我与你做主。〔诗云〕白头亲苦痛哀哉。屈杀了你个青春女孩。只恐怕天明了你且回去。到来日我将文卷改正明白。〔魂旦暂下〕〔窦天章云〕呀。天色明了也。张千。我昨日看几宗文卷。中间有一鬼魂来诉冤枉。我唤你好几次。你再也不应。直恁的好睡那。〔张千云〕我小人两个鼻子孔一夜不曾闭。并不听见女鬼诉什么冤状。也不曾听见相公呼唤。〔窦天章做叱科云〕■〈口退〉。今蚤升厅坐衙。张千。喝撺厢者。〔张千做幺喝科云〕在衙人马平安。抬书案。〔禀云〕州官见。〔外扮州官入参科〕〔张千云〕该房吏典见。〔丑扮吏入参见科〕〔窦天章问云〕你这楚州一郡。三年不雨。是为着何来。〔州官云〕这个是天道亢旱。楚州百姓之灾。小官等不知其罪。〔窦天章做怒云〕你等不知罪么。那山阳县有用毒药谋死公公犯妇窦娥。他问斩之时。曾发愿道。若是果有冤枉。着你楚州三年不雨。寸草不生。可有这件事来。〔州官云〕这罪是前升任桃州守问成的。现有文卷。〔窦天章云〕这等糊突的官。也着他升去。你是继他任的。三年之中。可曾祭这冤妇么。〔州官云〕此犯系十恶大罪。元不曾有祠。所以不曾祭得。〔窦天章云〕昔日汉朝有一孝妇守寡。其姑自缢身死。其姑女告孝妇杀姑。东海太守将孝妇斩了。只为一妇含冤。致令三年不雨。后于公治狱。彷佛见孝妇抱卷哭于厅前。于公将文卷改正。亲祭孝妇之墓。天乃大雨。今日你楚州大旱。岂不正与此事相类。张千。分付该房佥牌下山阳县。着拘张驴儿赛卢医蔡婆婆一起人犯。火速解审。毋得违悞片刻者。〔张千云〕理会的。〔下〕〔丑扮解子押张驴儿蔡婆婆同张千上禀云〕山阳县解到审犯听点。〔窦天章云〕张驴儿。〔张驴儿云〕有。〔窦天章云〕蔡婆婆。〔蔡婆婆云〕有。〔窦天章云〕怎么赛卢医是紧要人犯不到。〔解子云〕赛卢医三年前在逃。一面着广捕批缉拿去了。待获日解审。〔窦天章云〕张驴儿。那蔡婆婆是你的后母么。〔张驴儿云〕母亲好冒认的。委实是。〔窦天章云〕这药死你父亲的毒药。卷上不见有合药的人。是那个的毒药。〔张驴儿云〕是窦娥自合就的毒药。〔窦天章云〕这毒药必有一个卖药的医铺。想窦娥是个少年寡妇。那里讨这药来。张驴儿。敢是你合的毒药么。〔张驴儿云〕若是小人合的毒药。不药别人。倒药死自家老子。〔窦天章云〕我那屈死的儿嚛。这一节是紧要公案。你不自来折辩。怎得一个明白。你如今冤魂。却在那里。〔魂旦上云〕张驴儿。这药不是你合的是那个合的。〔张驴儿做怕科云〕有鬼有鬼。撮盐入水。太上老君。急急如律令。勅。〔魂旦云〕张驴儿。你当日下毒药在羊肚儿汤里。本意药死俺婆婆。要逼勒我做浑家。不想俺婆婆不吃。让与你父亲吃。被药死了。你今日还敢赖哩。〔唱〕
　　【川拨棹】猛见了你这吃敲材。我只问你这毒药从何处来。你本意待闇里栽排。要逼勒我和谐。倒把你亲爷毒害。怎教咱替你躭罪责。
　　〔魂旦做打张驴儿科〕〔张驴儿做避科云〕太上老君。急急如律令。勅。大人说这毒药必有个卖药的医铺。若寻得这卖药的人来。和小人折对。死也无词。〔丑扮解子解赛卢医上云〕山阳县续解到犯人一名赛卢医。〔张千喝云〕当面。〔窦天章云〕你三年前要勒死蔡婆婆。赖他银子。这事怎么说。〔赛卢医叩头科云〕小的要赖蔡婆婆银子的情是有的。当被两个汉子救了。那婆婆并不曾死。〔窦天章云〕这两个汉子你认的他叫做什么名姓。〔赛卢医云〕小的认便认的。慌忙之际。可不曾问的他名姓。〔窦天章云〕现有一个在阶下。你去认来。〔赛卢医做下认科云〕这个是蔡婆婆。〔指张驴儿云〕想必这毒药事发了。〔上云〕是这一个。容小的诉禀。当日要勒死蔡婆婆时。正遇见他爷儿两个。救了那婆婆去。过得几日。他到小的铺中讨服毒药。小的是念佛吃斋人。不敢做昧心的事。说道铺中只有官料药。并无什么毒药。他就睁着眼道。你昨日在郊外要勒死蔡婆婆。我拖你见官去。小的一生最怕的是见官。只得将一服毒药与了他去。小的见他生相是个恶的。一定拿这药去药死了人。久后败露。必然连累。小的一向逃在涿州地方。卖些老鼠药。刚刚是老鼠被药杀了好几个。药死人的药。其实再也不曾合。〔魂旦唱〕
　　【七弟兄】你只为赖财放乖。要当灾。〔带云〕这毒药呵。〔唱〕原来是你赛卢医出卖张驴儿买。没来由填做我犯由牌。到今日官去衙门在。
　　〔窦天章云〕带那蔡婆婆上来。我看你也六十外人了。家中又是有钱钞的。如何又嫁了老张。做出这等事来。〔蔡婆婆云〕老妇人因为他爷儿两个救了我的性命。收留他在家养膳过世。那张驴儿常说。要将他老子接脚进来。老妇人并不曾许他。〔窦天章云〕这等说。你那媳妇就不该认做药死公公了。〔魂旦云〕当日问官要打俺婆婆。我怕他年老受刑不起。因此咱认做药死公公。委实是屈招个。〔唱〕
　　【梅花酒】你道是咱不该。这招状供写的明白。本一点孝顺的心怀。倒做了惹祸的胚胎。我只道官吏每还覆勘。怎将咱屈斩首在长街。第一要素旗鎗鲜血洒。第二要三尺雪将死尸埋。第三要三年旱示天灾。咱誓愿委实大。
　　【收江南】呀。这的是衙门从古向南开。就中无个不冤哉。痛杀我娇姿弱体闭泉台。蚤三年以外。则落的悠悠流恨似长淮。
　　〔窦天章云〕端云儿也。你这冤枉我已尽知。你且回去。待我将这一起人犯。并原问官吏。另行定罪。改日做个水陆道场。超度你生天便了。〔魂旦拜科唱〕
　　【鸳鸯煞尾】从今后把金牌势剑从头摆。将滥官污吏都杀坏。与天子分忧。万民除害。〔云〕我可忘了一件。爹爹。俺婆婆年纪高大。无人侍养。你可收恤家中。替你孩儿尽养生送死之礼。我便九泉之下。可也瞑目。〔窦天章云〕好孝顺的儿也。〔魂旦唱〕嘱付你爹爹。收养我妳妳。可怜他无妇无儿谁管顾年衰迈。再将那文卷舒开。〔带云〕爹爹。也把我窦娥名下。〔唱〕屈死的于伏罪名儿改。〔下〕
　　〔窦天章云〕唤那蔡婆婆上来。你可认得我么。〔蔡婆婆云〕老妇人眼花了。不认的。〔窦天章云〕我便是窦天章。适纔的鬼魂。便是我屈死的女孩儿端云。你这一行人。听我下断。张驴儿毒杀亲爷。奸占寡妇。合拟凌迟。押付市曹中。钉上木驴。剐一百二十刀处死。升任州守桃杌并该房吏典。刑名违错。各杖一百。永不叙用。赛卢医不合赖钱勒死平民。又不合修合毒药致伤人命。发烟障地面。永远充军。蔡婆婆我家收养。窦娥罪改正明白。〔词云〕莫道我念亡女与他灭罪消愆。也只可怜见楚州郡大旱三年。昔于公曾表白东海孝妇。果然是感召得灵雨如泉。岂可便推诿道天灾代有。竟不想人之意感应通天。今日个将文卷重行改正。方显的王家法不使民冤。
　　〔音释〕
　　黯衣减切　足臧取切　撺粗酸切　桯音汀　离去声　妯音逐　娌音里　册钗去声　剐音寡　缢音计　责斋上声　相去声　肧铺梅切
　　题目　秉鉴持衡廉访法　
　　正名　感天动地窦娥冤
　　感天动地窦娥冤杂剧终

《元曲选》　钱大尹智宠谢天香杂剧　（明）臧晋叔 编 
　　钱大尹智宠谢天香杂剧　　（元）关汉卿 撰
　　●钱大尹智宠谢天香杂剧目录
 
　　楔子 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　柳耆卿错怨开封主　正名　钱大尹智宠谢天香 
　　楔子
　　〔冲末扮柳耆卿引正旦谢天香上〕〔柳诗云〕本图平步上青云。直为红颜滞此身。老天生我多才思。风月场中肯让人。小生姓柳名永。字耆卿。乃钱塘郡人也。平生以花酒为念。好上花台做子弟。不想游学到此处。与上厅行首谢天香作伴。小生想来。今年春榜动。选场开。误了一日。又等三年。则今日辞了大姐。便索上京应举去。大姐。小生在此多蒙管待。小生若到京师阙下。得了官呵。那五花官诰。驷马香车。你便是夫人县君也。〔正旦云〕耆卿。衣服盘缠。我都准备停当。你休为我误了功名者。〔凈张千上云〕小人张千。在这开封府做着个乐探执事。我管的是那僧尼道俗乐人。迎新送旧。都是小人该管。如今新除来的大尹姓钱。一应接官的都去了。止有妓女每不曾去。此处有个行首是谢天香。他便管着这班门户人。须索和他说一声去。来到门首也。谢大姐在家么。〔旦见科云〕哥哥。叫做甚么。〔张千云〕大姐。来日新官到任。准备参官去。〔旦云〕哥哥。这上任的是甚么新官。〔张千云〕是钱大尹。〔旦云〕莫不是波厮钱大尹么。〔张千云〕你休胡说。唤大人的名讳。我去也。谢大姐。明日早来参官。〔下〕〔柳云〕大姐。你欢喜咱。钱大尹是我同堂故友。明日我同大姐到相公行分付着看觑你。我也去的放心。〔正旦唱〕
　　【仙吕赏花时】则这一曲翻成和泪篇。最苦偏高离恨天。双泪落尊前。山长水远。愁见理行轩。
　　【幺篇】待得鸾胶续断弦。欲盼雕鞍难顾恋。谢他新哩任这官员。常好是与民方便。咱又得个一夜并头莲。〔同下〕
　　第一折
　　〔外扮钱大尹引张千上诗云〕寒蛩秋夜忙催织。戴胜春朝苦劝耕。若道民情官不理。须知虫鸟为何鸣。老夫姓钱名可。字可道。钱塘人也。自中甲第以来。累蒙擢用。颇有政声。今谢圣恩。加老夫开封府尹之职。老夫自幼修髯满部。军民识与不识。皆呼为波厮钱大尹。暗想老夫当时有一同堂小友。姓柳名永字耆卿。论此人学问。不在老夫之下。相离数载。不知他得志也不曾。使老夫悬悬在念。今日升堂坐起早衙。张千。有该佥押的文书将来我发落。〔张千云〕禀的老爷知道。还有乐人每未曾参见哩。〔钱大尹云〕前官手里曾有这例么。〔张千云〕旧有此例。〔钱大尹云〕既是如此。着他参见。〔张千云〕参官乐人走动。〔正旦同众旦上云〕今日新官上任。咱参见去来。你每小心在意者。〔众旦云〕理会的。〔正旦唱〕
　　【仙吕点绛唇】讲论诗词。笑谈街市。学难似。风里扬丝。一世常如此。
　　【混江龙】我逐日家把您相试。乞求的教您做人时。但能勾终朝为父。也想着一日为师。但有个敢接我这上厅行首案。情愿分付与你这妆演戏台儿。则为四般儿误了前程事。都只为聪明智慧。因此上辛苦无辞。
　　〔众旦云〕姐姐。你看笼儿中鹦哥念诗哩。〔旦云〕这便是你我的比喻。〔唱〕
　　【油葫芦】你道是金笼内鹦哥能念诗。这便是咱家的好比似。原来越聪明越不得出笼时。能吹弹好比人每日常看伺。惯歌讴好比人每日常差使。〔云〕我不怨别人。〔众旦云〕姐姐。你怨谁。〔旦云〕咱会弹唱的。日日官身。不会弹唱的。到得些自在。〔唱〕我怨那礼案里几个令史。他每都是我掌命司。先将那等不会弹不会唱的除了名字。早知道则做个哑猱儿。
　　【天下乐】俺可也图甚么香名贯人耳。想当也波时。不三思。越聪明不能勾无外事。卖弄的有伎俩。卖弄的有艳姿。则落的临老来呼弟子。
　　〔张千云〕谢大姐。你怎生这早晚纔来。你只在这里。我报复去。〔做报科云〕报的老爷得知。有乐人每来参见。〔钱大尹云〕别的休进来。则着那为头的一人来见。〔张千云〕别的都回去。则着谢大姐过去哩。〔众旦下〕〔正旦见拜科云〕上厅行首谢天香谨参。〔钱大尹云〕休要误了官身。〔旦云〕理会的。〔做出门科云。〕爷爷那官人好个冷脸子也。〔唱〕
　　【金盏儿】猛觑了那容姿。不觉的下阶址。下场头少不的跟官长厅前死。往常觑品官宣使似小孩儿。他则道官身休失误。启口更无词。立地刚一饭间。心战勾两炊时。
　　〔柳上云〕大姐。参官去了。我看大姐去来。〔做见旦科云〕大姐。你参了官也。我过去见他。〔正旦云〕你休见罢。这相公不比其它的。〔柳云〕不妨事。哥哥看待我。比别人不同。〔做见张千科云〕大哥。报复一声。杭州柳永特来参谒。〔张千云〕这个便是早辰间在谢大姐家的那先生。你在这里。我报复去。〔做报科云〕衙门外有杭州柳永。特来拜见。〔钱大尹云〕他说是杭州柳永。〔张千云〕是。〔钱大尹笑云〕老夫语未绝口。不想贤弟果然至此。使老夫不胜之喜。道有请。〔张千云〕请进。〔柳见钱科云〕小弟游学到此。不意正值高迁。一来拜贺兄长。二来进取功名去也。〔钱大尹云〕自别贤弟许久。想慕颜范。使老夫悬悬在念。今日一会。实老夫之幸也。左右看酒来。〔柳云〕兄弟去的急。不必安排茶饭。〔钱大尹云〕虽然如此。许久不会何妨片时。张千就讼厅上看酒来管待学士。〔柳云〕哥哥。这是国家公堂。不是您兄弟坐的去处。〔钱大尹云〕贤弟差矣。一来是老夫同堂故友。二来贤弟是一代文章。正可管待。老夫欲待留贤弟。在此盘桓数日。便好道大丈夫当以功名为念。因此不好留得。贤弟。请满饮一杯。〔把酒科〕〔柳云〕兄弟酒勾了也。辞了哥哥。便索长行〔钱大尹云〕贤弟不成管待。只听你他日得意。另当称贺。贤弟。恕不远送了。〔柳云〕哥哥不必送。〔出见旦科云〕柳永。你为甚么来。则为大姐。怎就忘了。我再过去。〔正旦云〕耆卿。你休去。这相公不比其它的。〔柳云〕不妨事。哥哥待我较别哩。〔做见张千科云〕张千。再报一声。〔张千云〕你怎么又来。〔柳云〕你道杭州柳永再来拜见。有说的话。〔张千报科云〕杭州柳永。又要见相公。有说的话。〔钱大尹云〕是是。想必老夫在此为理。有见不到处。道有请。〔张千云〕有请。〔见科钱大尹云〕老夫在此为理。多有见不到处。我料贤弟必有嘉言善行。教训老夫咱。〔柳云〕您兄弟别无他事。则是好觑谢氏。〔钱云〕耆卿。敬重看待。恕不远送。〔柳云〕多谢了哥哥。〔柳见旦云〕大姐。我说了也。他说敬重看待。〔正旦云〕耆卿。你知道相公的意思么。〔柳云〕我不知道。〔正旦唱〕
　　【醉中天】初相见呼你为学士。谨厚不因而。今遍回身嘱付尔相公也。冷眼儿频偷视。你觑他交椅上抬颏样儿。待的你不同前次。他则是微分间。将表字呼之。
　　〔柳云〕怕你不放心。我再过去。〔正旦云〕耆卿。你休过去。〔柳云〕不妨事。哥哥待我较别哩。〔钱大尹云〕张千。你近前来。恰纔耆卿说道。好觑谢氏。必定是峨冠博带一个名士大夫。你与老夫说咱。〔张千云〕禀的老爷知道。就是早晨参官的谢天香。〔钱大尹云〕哦。是早间那个谢氏。耆卿。你错用了心也。〔柳做见张千科云〕张大哥。你再报一声。杭州柳永。再有话说。〔张千云〕你怎么又来。我不敢过去。〔柳云〕不妨事。再说一声。〔张千报科云〕杭州柳永。有说的话。〔钱大尹云〕着他过来。〔柳进见科〕〔钱大尹云〕耆卿有何见谕。〔柳云〕哥哥。则是好觑谢氏。〔钱大尹云〕我纔不说来敬重看待。恕不远送。〔柳见旦云〕相公说敬重看待。可是如何。〔正旦唱〕
　　【金盏儿】你拿起笔作文词。衠才调无瑕玼。这一场无分晓不裁思。他道敬重看待自有几桩儿。看则看你那钓鳌八韵赋。待则待你那折桂五言诗。敬则敬你那十年辛苦志。重则重你那一举状元时。
　　〔柳云〕大姐。你也忒心多。怕你放不下。我再过去。〔正旦云〕耆卿休去。〔柳云〕不妨事。哥哥看待较别哩。〔见张千科云〕张大哥。你再过去。说杭州柳永又来。有说的话。〔张千云〕你还不曾去哩。这遭敢不中么。〔柳云〕不妨事。〔张千报科云〕杭州柳永。又来有话说。〔钱大尹云〕着他过来。〔见科钱大尹云〕耆卿有何说话。〔柳云〕哥哥好觑谢氏。〔钱大尹做怒科云〕耆卿。你种的桃花放。砍的竹竿折。〔柳云〕多谢了哥哥。〔出见旦云〕我说了也。〔正旦云〕相公说甚么来。〔柳云〕相公说种的桃花放。砍的竹竿折。〔正旦唱〕
　　【醉扶归】你陡恁的无才思。有甚省不的两桩儿。我道这相公不是漫词。你怎么不解其中意。他道是种桃花砍折竹枝。则说你重色轻君子。
　　〔柳云〕怕你不放心。待我再去与他说过。〔正旦云〕耆卿。你休去。〔柳云〕不妨事。哥哥待我较别哩。〔见张千云〕张大哥。你再说一声。杭州柳永又来。有话说。〔张千云〕那里有个见不了的。我不敢报。〔柳云〕我自过去。〔张千报科〕〔钱大尹云〕敢是杭州柳永。〔张千云〕便是。〔钱大尹云〕泼禽兽。你则管着这一桩儿。且过一壁。〔柳云〕张千进去可怎生不见出来。莫非他不肯通报。我自过去。〔进见科云〕哥哥。〔钱大尹怒云〕敢是好觑谢氏。张千抬过书案者。耆卿是何相待。君子不重则不威。学则不固。你何轻薄至此。这里是官府黄堂。又不是秦楼楚馆。则管里谢氏谢氏。耆卿。我是开封府尹。又不是教坊司乐探。平昔老夫待足下非轻。可是为何。为子有才也。古人道。德胜才为君子。才胜德为小人。今观足下所为。可正是才有余而德不足。礼记云。君子奸声乱色。不留聪明。老子曰。五色令人目盲。五音令人耳聋。大丈夫当先天下之忧而忧。后天下之乐而乐。便好道富贵不能淫。贫贱不能移。威武不能屈。此之谓大丈夫也。今子告别。我则道有甚么嘉言善行。略无一语。止为一匪妓。往复数次。虽鄙夫有所耻。况衣冠之士。岂不媿颜。耆卿。比及你在花街里留意。且去你那功名上用心。可不道三十而立。当今王元之七岁能文。今官居三品。见为翰林学士之职。汝辈不自耻乎。耆卿。〔诗云〕则你那浑身多锦绣。满腹富文章。不学王内翰。只说谢天香。张千。你近前来。〔做耳喑科云〕只恁的便了。〔张千云〕理会的。〔钱大尹云〕左右的。击鼓退堂。我回私宅去也。〔下〕〔柳见旦科〕〔正旦云〕我说甚么来。直逗的相公恼了。〔柳云〕大姐放心。我到帝都阙下。若得一官半职。钱可道。你长保着做大尹。休和咱轴头儿厮抹着。大姐。我今便索长行也。〔正旦云〕妾送你到城外。那小酒务儿里。权与你饯行咱。〔张千上云〕等我一等。我张千也来送柳先生。〔柳云〕多有起动了。大姐。我临行做了一首词。词寄定风波。是商角调。留与大姐表意咱。〔词云〕自春来惨绿愁红。芳心事事可可。日上花梢。莺喧柳带。犹压香衾卧。暖酥消腻云髻。终日恹恹倦梳裹。无奈想薄情一去。音书无个。早知恁么。悔当初不把雕鞍锁。向鸡窗收拾蛮笺象管。拘束教吟和。镇日相随莫抛躲。针线拈来共伊坐。和我。免使少年光阴虚过。〔张抄科云〕我先回去也。〔下〕〔正旦云〕耆卿。你去也。教妾身如何是好。〔柳云〕大姐放心。小生不久便回。〔正旦唱〕
　　【赚煞】我这府里祗候几曾闲差拨无铨次从今后无倒断。嗟呀怨咨我去这触热也似官人行将礼数使。若是轻咳嗽。便有官司。我直到揭席时。来到家时。我又索趱下些工夫忆念尔是我那清歌皓齿。是我那言谈情思。是我那湿浸浸舞困袖梢儿。〔下〕
　　〔音释〕
　　蛩音穷　扬音阳　慧音惠　伺音寺　猱音挠　三去声　俩音两　颏音孩　衠准平声　玼音此　陡音斗　逗音豆　腻泥去声　拈音鲇　浸音侵
　　第二折
　　〔钱大尹上云〕事不关心。关心者乱。老夫钱大尹。昨日使张千干事。这早晚不见来回话。左右。门首觑着。来时报复我知道。〔张千上云〕自家张千是也。奉俺老爷命着干事回来。如今见老爷去咱。〔见科钱大尹云〕张千。我分付你的事如何。〔张千云〕奉老爷的命。使我跟他两个到一个小酒务儿里饯别。柳耆卿临行做了一首词。词寄定风波。小人就记将来了。〔钱大尹云〕你记的了。〔张千云〕小人记的颠倒烂熟。〔钱大尹云〕你念。〔张千念云〕自春来惨绿愁红。芳心事事。〔做不语科〕〔钱大尹云〕怎的。〔张千云〕老爷。孩儿忘了也。〔钱大尹云〕却不道记的颠倒烂熟那。〔张千云〕孩儿见了老爷惧怕。忘了也。〔钱大尹云〕有抄本么。〔张千云〕有抄本。〔钱大尹云〕将来我看。〔张千云〕早是我抄得来了。〔做递科〕〔钱接念科云〕自春来惨绿愁红。芳心事事可可。日上花梢。莺喧柳带。犹压香衾卧。暖酥消腻云髻。终日恹恹倦梳裹。无奈想薄情一去。音书无个。早知恁么。悔当初不把雕鞍锁。向鸡窗收拾蛮笺象管。拘束教吟和。镇日相随莫抛躲。针线拈来共伊坐。和我。免使年少光阴虚过。嗨。耆卿。你好高才也。似你这等才学。在那五言诗八韵赋万言策上留心。有甚么都堂不做那。我试再看自春来惨绿愁红。芳心事事可可。耆卿怪了老夫去了也。老夫姓钱名可。字可道。这词上说可可二字。明明是讥讽老夫。恰纔张千说记的颠倒烂熟。他念到事事。将可可二字则推忘了。他若念出可可二字来。便是误犯俺大官讳字。我扣厅责他四十。这厮倒聪明着哩。〔张千云〕也颇颇的。〔钱大尹云〕我如今唤将谢天香来。着他唱这定风波词。自春来惨绿愁红。芳心事事可可。若唱出可可二字来呵。便是误犯俺这大官讳字。我扣厅责他四十。我若打了谢氏呵。便是典刑过罪人也。使耆卿再不好往他家去。耆卿也。俺为朋友直如此用心。我今升罢早衙。在这后堂闲坐。张千。与我题名唤将谢天香来者。〔张千云〕理会的。〔做唤科云〕谢天香在家么。〔正旦上云〕是谁唤门哩。〔做见张科云〕原来是张千哥哥。叫我做甚么。〔张千云〕谢大姐。老爷题名儿。叫你官身哩。〔正旦唱〕
　　【南吕一枝花】往常时唤官身可早眉黛舒。今日个叫祗候喉咙响。原来是你这狠首领。我则道是那个面前桑。恰纔陪着笑脸儿应昂。怎觑我这查梨相。只因他忒过当。据妾身貌陋残妆。谁教他大尹行将咱过奬。
　　【梁州第七】又不是谢天香其中关节。这的是柳耆卿酒后疎狂。这爷爷记恨无轻放。怎当那横枝罗惹。不许堤防。想着俺用时不当。不作周方。兀的唤是么牵肠。想俺那去了的才郎。休休休执迷心不许商量。他他他本意待做些主张。嗨嗨嗨谁承望惹下风霜。这爷爷行思坐想。则待一步儿直到头厅相。背地里锁着眉骂张敞。岂知他殢雨??云俏智量。刚理会得燮理阴阳。
　　〔张千云〕大姐。你且休过去。等我遮着你是看咱。〔正旦看科云〕这爷爷好冷脸子也。〔唱〕
　　【隔尾】我见他严容端坐挨着罗幌。可甚么和气春风满画堂。我最愁是劈先里递一声唱。这里但有个女娘。坐场。可敢烘散我家私做的赏。
　　〔张千云〕大姐。你过去把体面者。〔正旦见科云〕上厅行首谢天香谨参。〔钱大尹云〕则你是柳耆卿心上的谢天香么。〔正旦唱〕
　　【贺新郎】呀。想东坡一曲满庭芳。则道一个香霭雕盘。可又早祸从天降。当时嘲拨无拦当。乞相公宽洪海量。怎不的仔细参详。〔钱大尹云〕怎么在我行打关节那。〔正旦唱〕小人便关节煞怎生勾除籍不做娼。弃贱得为良。他则是一时间带酒闲支谎。量妾身本开封府阶下承应辈。怎做的柳耆卿心上谢天香。
　　〔钱大尹云〕张千。将酒来。我吃一杯。教谢天香唱一曲调咱。〔正旦云〕告宫调。〔钱大尹云〕商角调。〔正旦云〕告曲子名。〔钱大尹云〕定风波。〔正旦唱〕自春来惨绿愁红。芳心事事。〔张咳嗽科〕〔正旦改云〕巳巳。〔钱大尹云〕聪明强毅谓之才。正直中和谓之性。老夫着他唱自春来惨绿愁红。芳心事事可可。他若唱出可可二字来。便是误犯俺大官讳字。我扣厅责他四十。听的张千咳嗽了一声。他把可可二字改为巳巳。哦这可字是歌戈韵。巳字是齐微韵。兀那谢天香。我跟前有古本。你若是失了韵脚。差了平仄。乱了宫商。扣厅责你四十。则依着齐微韵唱。唱的差了呵。张千。准备下大棒子者。〔正旦唱云〕自春来惨绿愁红。芳心事事巳巳。日上花梢。莺喧柳带。犹压绣衾睡。暖酥消腻云髻。终日厌厌倦梳洗。无奈薄情一去。音书无寄。早知恁的。悔当初不把雕鞍系。向鸡窗收拾蛮笺象管。拘束教吟味。镇日相随莫抛弃。针线拈来共伊对。和你。免使少年光阴虚费。〔钱大尹云〕嗨。可知柳耆卿爱他哩。老夫见了呵。不由的也动情。张千。你近前来。你做个落花的媒人。我好生赏你。你对谢天香说。大夫人不与你。与你做个小夫人。咱则今日乐籍里除了名字。与他包髻团衫油手巾。张千你与他说。〔张千见正旦云〕大姐。老爷说大夫人不许你。着你做个小夫人。乐案里除了名字。与你包髻团衫油手巾。你意下如何。〔正旦唱〕
　　【牧羊关】相公名誉传天下。妾身乐籍在教坊。量妾身则是个妓女排场。相公是当代名儒。妾身则好去待宾客供些优唱。妾身是临路金丝柳。相公是架海紫金梁。想你便意错见心错爱。怎做的门厮敌户厮当。
　　〔钱大尹云〕张千。着天香到我宅中去。〔正旦云〕杭州柳耆卿。早则绝念也。〔唱〕
　　【二煞】则恁这秀才每活计似鱼翻浪。大人家前程似狗探汤。则俺这侍妾每近帏房。止不过供手巾到他行。能勾见些模样。着护衣须是相亲傍。止不过梳头处俺胸前靠着脊梁。几时得儿女成双。
　　〔云〕指望嫁杭州柳耆卿。做个自在人。如今怎了也。〔唱〕
　　【煞尾】罢罢罢我正是闪了他闷棍着他棒。我正是出了篮入了筐。直着咱在罗网。休摘离休指望。便似一百尺的石门教我怎生撞。便使尽些伎俩。干愁断我肚肠。觅不的个脱壳金蝉这一个谎。〔下〕
　　〔钱大尹云〕张千。送谢天香到私宅中去了也。〔诗云〕我有心中事。未敢分明说。留待柳耆卿。他自解关节。〔下〕
　　〔音释〕
　　黛音代　??音尤　殢音腻　爕音屑　幌胡诳切　嘲之稍切　仄音侧　行音杭　音蒲　解音械
　　第三折
　　〔正旦上云〕妾身谢天香。自从进到钱大尹相公宅内。又早三年光景。将我那歌妓之心消磨尽了也。〔唱〕
　　【正宫端正好】往常我在风尘。为歌妓。止不过见了那几个筵席。到家来须做个自由鬼。今日个打我在无底磨牢笼内。
　　【滚绣球】到早起过。洗面水。到晚来又索铺床叠被。我伏事的都入罗帏。我恰纔舒铺盖。似孤鬼。少不的■〈恋〉蜷寝睡。整三年有名无实。本是个见交风月耆卿伴。教我做遥受恩情大尹妻。端的谁知。
　　〔二旦扮姬妾上云〕俺二人是钱大尹家侍妾。今日无甚事。去望姓谢的姐姐走一遭去。〔见旦科云〕姐姐。俺二人竟来望姐姐。〔正旦云〕二位姐姐请坐。〔二旦云〕姐姐。你在宅中三年。相公曾亲近你么。〔正旦唱〕
　　【倘秀才】俺若是曾宿睡呵则除是天知地知。相公那铺盖儿知他是横的竖的。比我那初使唤如今越更稀。想是我出身处。本低微。则怕展污了相公贵体。
　　〔二旦云〕姐姐。虽然如此。你也自当亲近些。〔正旦唱〕
　　【滚绣球】姐姐每。肯教诲。怕不是好意。争奈我官人行怎敢便话不投机。〔二旦云〕姐姐。你又无甚么过失。〔正旦唱〕你道是无过失。学恁的。姐姐每会也那不会。我则是斟量着紧慢迟疾。强何郎旖旎煞难搽粉。狠张敞央及煞怎画眉。要识个高低。
　　〔二旦云〕敢问姐姐。当日柳七官人乐章集。姐姐收的好么。〔正旦唱〕
　　【倘秀才】便休题花七柳七。若听得这里是那里。相公的耳朵里风闻那旧是非。休只管这几句。滥黄虀我也记得。
　　〔二旦云〕姐姐。可是那几句儿。说一遍儿我听咱。〔正旦唱〕
　　【穷河西】姐姐每谁敢道袖褪乐章集。都则是断送的我一身亏。怕待学大曲子我从头儿唱与你。本记的人前会。挂口儿从今后再休题。
　　〔二旦云〕咱和你同去竹云亭上赌戏咱。〔正旦云〕姐姐每咱去波。〔唱〕
　　【滚绣球】想前日。使象棋。说下的则是个手帕儿赌戏。你将我那玉束纳藤箱子便不放空回。近新来。下雨的那一日。你输与我绣鞋儿一对。挂口儿再不曾题。那里为些些赌赛绝了交契。小小输赢丑了面皮。道我不精细。〔二旦云〕姐姐。咱掷这色数儿。俺输了也。姐姐。可该你掷。〔正旦拿色子科〕〔唱〕
　　【倘秀才】么四五骰着个撮十。二三二趁着个夹七。一面打个色儿也当得么二三是鼠尾。赌钱的。不伶俐。姐姐你可便再掷。
　　〔二旦云〕等我再掷。俺又输了也。可该你掷。〔正旦唱〕
　　【呆骨朵】我将这色数儿轻放在骰盆内。二三五又掷个乌十。不下钱打赛。我可便赢了你两回。这上面分明见。色数儿且休题。姐姐。我可便做桩儿三个五。你今日这般输说甚的。
　　〔钱大尹把拄杖暗上〕〔二旦惊下〕〔正旦唱〕
　　【倘秀才】你休要不君子便将闹起。我永世儿不和你厮极。塌着那臭尸骸。一壁稳坐的。〔钱将拄杖放在旦右肩上〕〔正旦拨科〕〔唱〕兀的不闲着您。〔钱将拄杖放在旦左肩上〕〔正旦拨科〕〔唱〕臭驴蹄。〔钱又将拄杖放在旦右肩上〕〔正旦拿住回头科〕〔唱〕兀的是谁。
　　〔钱大尹云〕天香。你骂谁哩。〔正旦慌跪科〕〔唱〕
　　【醉太平】諕的我连忙的跪膝。不由我泪雨似扒推。可又早七留七力来到我跟底。不言语立地。我见他出留出律两个都回避。相公将必留不刺拄杖相调戏。我不该必丢不搭口内失尊卑。这的是天香犯罪。
　　〔钱大尹云〕天香。你怕么。〔正旦云〕可知怕哩。〔钱大尹云〕你要饶么。〔正旦云〕可知要饶哩。〔钱大尹云〕既然要饶。或诗或词。作一首来我看。我便饶了你。〔正旦云〕请题目。〔钱大尹云〕就把这骰盆中色子为题。〔正旦云〕诗有了。〔诗云〕一把低微骨。置君掌握中。料应嫌点涴。抛掷任东风。〔钱大尹笑科云〕圣人道。在心为志。发言为诗。情动于中而形于言。言之不足。故嗟叹之。嗟叹之不足。故歌咏之。这四句诗中大意道我娶他做小夫人。到我家中三年。也不瞅不问。岂知我的意思。天香。我也和了四句诗。我念你听。〔诗云〕为伊通四六。聊擎在手中。色缘有深意。谁谓马牛风。天香。你在我家三年也。你心中休烦恼。我拣个吉日良辰。则在这两日内。立你做个小夫人。你心下如何。〔正旦唱〕
　　【二熬】往常时不曾挂眼都无意。今日回心有甚迟。相公的言语更怕不中委。付妾身教我转转猜疑。相公又不是戏笑。又不是沉醉。又不是昏迷。待道是颠狂睡呓兀的不青天这白日。
　　〔云〕相公莫不是谬语。〔钱大尹云〕我又不曾吃酒。岂有谬语。我只爱惜你那聪明才学。可怜你那烦恼悲啼。〔正旦唱〕
　　【一煞】相公你一言既出如何悔。驷马奔驰不可追。妾身出入兰堂。身居画阁。行有香车。宿在罗帏。相公整过了三年。可便调理无个消息。不想道今朝错爱我这匪妓。也则是可怜见哭啼啼。
　　〔钱大尹云〕天香。后堂中换衣服去。〔下〕〔正旦唱〕
　　【煞尾】则今番文■〈亻刍〉■〈亻刍〉的施才艺从来个扑簌簌没气力。相公这一句言语可立碑。我也不敢十分相信的许来大官员。恁来大职位。发出言词忒口疾。你不委心为自家没见识。又不是花街中柳陌里。那一个彻梢虚雾塌桥浑身我可也认的你。〔下〕
　　〔音释〕
　　席星西切　■〈恋〉恋平声　蜷音拳　实绳知切　的音底　失伤以切　疾精妻切　旖音奇　旎尼上声　七仓洗切　得当美切　褪吞去声　集精妻切　日人智切　十绳知切　掷征移切　骰音投　极更移切　膝丧挤切　推退平声　涴音卧　呓音异　息丧挤切　■〈亻刍〉粗叟切　簌音速　力音利　识伤以切
　　第四折
　　〔钱大尹引张千上云〕老夫钱大尹是也。谁想柳耆卿一举状元及第。夸官三日。张千。安排下筵席。你去当街里拦住新状元柳耆卿道钱府尹请状元。他若不肯来时。你只把马带着休放了过去。好歹请他来。若来时。报的老夫知道。〔下柳骑马引祗候上诗云〕昔日龌龊不足夸。今朝放荡思无涯。春风得意马蹄疾。一日看尽长安花。小官柳永。自与谢天香分别之后。到于帝都阙下。一举状元及第。今借宰相头踏。夸官三日。我闻知钱大尹娶了谢天香为妻。钱可道也。你情知谢氏是我的心上人。我看你怎么相见。左右的。摆开头踏。慢慢的行将去。〔张千上云〕状元。钱大尹相公有请。〔柳云〕我不去。〔张千扯马云〕我好歹请状元见俺相公去来。〔同下〕〔钱大尹上云〕早间着张千请柳耆卿去了。怎生不见来。〔张千同柳上云〕状元少待。我报复去。〔报科云〕请的状元到了也。〔钱大尹云〕道有请。〔柳做见科〕〔钱大尹云〕贤弟峥嵘有日。奋发有时。兀的不壮哉。将酒来。今日与贤弟作贺。〔把酒科云〕贤弟满饮一杯。〔柳云〕小官量窄。吃不的。〔钱大尹云〕贤弟平昔以花酒为念。今日如何不饮。〔柳云〕小官今非昔比。官守所拘。功名在念。岂敢饮酒。〔钱大尹云〕若是这般呵。功名成就多时了。你端的不饮酒。敢有些怪我么。张千近前来。〔做耳语科云〕只恁的。〔张千云〕理会的。谢夫人。相公前厅待客。请夫人哩。〔正旦云〕天香。谁想有今日也呵。〔唱〕
　　【中吕粉蝶儿】送的那水护衣为头。先使了熬麸浆细香澡豆。暖的那温泔清手面轻揉。打底干南定粉。把蔷薇露和就。破开那苏合香油。我嫌棘针梢燎的来油臭。
　　【醉春风】那里敢深蘸着指头搽。我则索轻将绵絮纽。比俺那门前乐探等着官身。我今日个不丑。丑。虽不是宅院里夫人。也是那大人家姬妾。强似那上厅的祗候。
　　〔云〕相公前厅待客。我且不过去。我试望咱。〔唱〕
　　【石榴花】我则道坐着的是那个俊儒流。我这里猛窥视细凝眸。原来是三年不肯往杭州。闪的我落后。有国难投。莫不是将咱故意相迤逗。特教的露丑呈羞。你觑那衣服每各自施忠厚。百般儿省不的甚缘由。
　　【斗鹌鹑】并无那私事公雠。到与俺张筵置酒。〔带云〕我这一过去。说些甚么的是。〔唱〕我则是佯不相瞅。怎敢道特来问候。〔见科〕〔钱大尹云〕天香。与耆卿施礼咱。〔正旦唱〕我这里施罢礼。官人行紧低首。〔钱大尹云〕天香近前来些。〔正旦唱〕谁敢道是离了左右。我则索侍立傍边。我则索趋前褪后。
　　〔钱大尹云〕天香。与耆卿把一杯酒者。〔正旦云〕理会的。〔唱〕
　　【上小楼】我待要题个话头。又不知他可也甚些机彀。倒不如只做朦胧。为着东君。奉劝金瓯。他若带酒。是必休。将咱僝僽。〔柳云〕天香。近前来些。〔正旦唱〕这里可便不比我做上厅行首。
　　〔钱大尹云〕天香。把盏教状元满饮此杯。〔递酒科〕〔柳云〕我吃不的了也。〔正旦唱〕
　　【幺篇】他那里则是举手。我这里忍着泪眸。不敢道是厮问厮当。厮来厮去。厮掴厮揪。我如今在这里不自由。〔柳云〕大姐。你怎生清减了。〔正旦唱〕你觑我皮里抽肉。你休问我可怎生骨岩岩脸儿黄瘦。
　　〔钱大尹云〕耆卿。你怎生不吃酒。〔柳云〕我吃不的了也。〔钱大尹云〕罢罢罢。说不说不知。木不钻不透。冰不掿不寒。胆不试不苦。君子见机而作。不俟终日。耆卿何故见之晚矣。当日见足下留心于谢氏。恣意于鸣珂。躭耳目之玩。惰功名之志。是以老夫侃侃而言。使足下怏怏而别。一从贤弟去了。老夫差人打听。道贤弟临行留下一首定风波词。老夫着张千唤此谢氏。张千把盏。谢氏歌唱。我着他唱那定风波词。我则道犯着老夫讳字。不想他将韵脚改过。老夫甚爱其才。随即乐案里除了名字。娶在我宅中为姬妾。老夫不避他人之是非。盖为贤弟之交契。若使他仍前迎新送旧。贤弟可不辱抹了高才大名。老夫在此为理三年。治百姓水米无交。于天香秋毫不染。我则待翦了你那临路柳。削断他那出墙花。合是该二人成配偶。都因他一曲定风波。则为他和曲填词。移宫换羽。使老夫见贤思齐。回嗔作喜。教他冠金摇凤效宫妆。佩玉鸣鸾罢歌舞。老夫受无妄之愆。与足下了平生之愿。你不肯烟月久离金殿阁。我则怕好花输与富家郎。因此上三年培养牡丹花。专待你一举首登龙虎榜。贤弟。你试寻思波。歌妓女怎做的大臣姬妾。我想你得志呵。则怕品官不得娶娼女为妻。以此上锁鸳鸯。巢翡翠。结合欢。谐琴瑟。你则道凤台空锁镜。我将那鸾胶续断弦。我怎肯分开比翼鸟。着您再结并头莲。老夫佯推做小夫人。专待你个有志气的知心友。老夫不必多言。天香。你面陈肝胆。说兀的做甚。〔诗云〕拣选下锦绣红妆女。付与你银鞍白面郎。柳耆卿休错怨开封主。这的是钱大尹智宠谢天香。〔柳云〕嗨。多谢老兄。肯为小弟这等留心。大姐。我去之后。你怎生到得相公府中。试说一遍。与我听者。〔正旦唱〕
　　【哨徧】一自才郎别后。相公那帘幙里香风透。又无个交错觥筹。又无个宾客闲游。饮杯酒。坐衙紧换。乐探忙勾。諕的我难收救。只得向公厅祗候。不问我舞旋。只着我歌讴。将凤凰杯注酒尊前递。把商角调填词韵脚搜。唱到惨绿愁红。事事可可。一时禁口。
　　【耍孩儿】相公讳字都全有。我将别韵儿轻轻换偷。即时间乐案里便除名。扬言说要结绸缪。三年甚事曾占着铺盖。千日何曾靠着枕头。相公意难参透。我本是沾泥飞絮。倒做了不缆孤舟。
　　【二煞】见妾身精神比杏桃。相公如何共卯酉。见天香颜色当春昼。观花不比观娇态。饮酒合当饮巨瓯。谁把清香嗅。则是深围在阑底。又何曾插个花头。
　　〔钱大尹云〕张千。快收拾车马。送谢夫人到状元宅上去。〔柳同旦拜谢科云〕深感相公大恩。〔正旦唱〕
　　【随尾】这天香不想艳阳天气开。我则道无情干罢休。谁想这牡丹花折入东君手。今日个分与章台路傍柳。
　　〔音释〕
　　龌音握　龊测角切　净音橙　嵘音横　窄斋上声　澡音早　泔音甘　揉音柔　蘸知滥切　迤音移　瞅音揪　僝锄山切　僽音骤　眸麻彪切　掴乖上声　肉柔去声　掿音闹　侃看上声　觥古横切　旋去声　绸音紬　缪波彪切
　　题目　柳耆卿错怨开封主　
　　正名　钱大尹智宠谢天香
　　钱大尹智宠谢天香杂剧终

《元曲选》　望江亭中秋切鲙杂剧　（明）臧晋叔 编

望江亭中秋切鲙杂剧　　（元）关汉卿 撰

●望江亭中秋切鲙杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 

　　题目　清安观邂逅说亲　正名　望江亭中秋切鲙 

第一折
〔旦儿扮白姑姑上云〕贫道乃白姑姑是也。从幼年间便舍俗出家。在这清安观里。做着个住持。此处有一女人。乃是谭记儿。生的模样过人。不幸夫主亡逝已过。他在家中守寡。无男无女。逐朝每日到俺这观里来。与贫姑攀话。贫姑有一个侄儿。是白士中。数年不见。音信皆无。也不知他得官也未。使我心中好生记念。今日无事。且闭上这门者。〔正末扮白士中上〕〔诗云〕昨日金门去上书。今朝墨绶已悬鱼。谁家美女颜如玉。彩球偏爱掷贫儒。小官白士中。前往潭州为理。路打清安观经过。观中有我的姑娘。是白姑姑。在此做住持。小官今日与白姑姑相见一面。便索赴任。来到门首。无人报复。我自过去。〔做见科云〕姑姑。您侄儿除授潭州为理。一径的来望姑姑。〔姑姑云〕白士中孩儿也。喜得美除。我恰纔道罢。孩儿果然来了也。孩儿。你媳妇儿好么。〔白士中云〕不瞒姑姑说。您媳妇儿亡逝已过了也。〔姑姑云〕侄儿。这里有个女人。乃是谭记儿。大有颜色。逐朝每日。在我这观里与我攀话。等他来时。我圆成与你做个夫人。意下如何。〔白士中云〕姑姑。莫非不中么。〔姑姑云〕不妨事。都在我身上。你壁衣后头躲者。我咳嗽为号。你便出来。〔白士中云〕谨依来命。〔下〕〔姑姑云〕这早晚谭夫人敢待来也。〔正旦扮谭记儿上云〕妾身乃学士李希颜的夫人。姓谭。小字记儿。不幸夫主亡化过了。三年光景。我寡居无事。每日只在清安观。和白姑姑攀些闲话。我想做妇人的。没了丈夫。身无所主。好苦人也呵。〔唱〕
【仙吕点绛唇】我则为锦帐春阑。绣衾香散。深闺晚。粉谢脂残。到的这日暮愁无限。
【混江龙】我为甚一声长叹。玉容寂寞泪阑干。则这花枝里外。竹影中间。气吁的片片飞花纷似雨。泪洒的珊珊翠竹染成斑。我想着香闺少女。但生的嫩色娇颜。都只爱朝云暮雨。那个肯凤只鸾单。这愁烦。恰便似海来深。可兀的无边岸。怎守得三贞九烈。敢早着了钻懒帮闲。
〔云〕可早来到也。这观门首无人报复。我自过去。〔做见姑姑科云〕姑姑万福。〔姑姑云〕夫人请坐。〔正旦云〕我每日定害姑姑。多承雅意。妾身有心跟的姑姑出家。不知姑姑意下何如。〔姑姑云〕夫人。你那里出得家。这出家无过草衣木食。熬枯受淡。那白日也还闲可。到晚来独自一个。好生孤栖。夫人。只不如早早嫁一个丈夫去好。〔正旦唱〕
【村里迓鼓】怎如得您这出家儿清静。到大来一身散诞。自从俺儿夫亡后。再没个。相随相伴。俺也曾把世味亲尝。人情识破。怕甚么尘缘羁绊。俺如今罢扫了蛾眉。凈洗了粉脸。卸下了云鬟。姑姑也待甘心捱您这粗茶淡饭。
〔姑姑云〕夫人。你平日是享用惯的。且莫说别来。只那一顿素斋。怕你也熬不过哩。〔正旦唱〕
【元和令】则您那素斋食刚一餐。怎知我麄米饭也曾惯。俺从今把心猿意马紧牢拴。将繁华不挂眼。〔姑姑云〕夫人。你岂不知雨里孤村雪里山。看时容易画时难。早知不入时人眼。多买胭脂画牡丹。夫人。你怎生出的家来。〔正旦唱〕您道是看时容易画时难。俺怎生就住不的山。坐不的关。烧不的药。炼不的丹。
〔姑姑云〕夫人。放着你这一表人物。怕没有中意的丈夫嫁一个去。只管说那出家做甚么。这须了不的你终身之事。〔正旦云〕嗨。姑姑。这终身之事。我也曾想来。若有似俺男儿知重我的。便嫁他去也罢。〔姑姑做咳嗽科〕〔白士中见旦科云〕祗揖。〔正旦回礼科云〕姑姑。兀的不有人来。我索回去也。〔姑姑云〕夫人。你那里去。我正待与你做个媒人。只他便是你夫主。可不好那。〔正旦云〕姑姑。这是甚么说话。〔唱〕
【上马娇】咱则是语话间。有甚干。姑姑也您便待做了筵席上撮合山。〔姑姑云〕便与您做个撮合山。也不误了你。〔正旦唱〕怎把那隔墙花强攀做连枝看。〔做走介〕〔姑姑云〕关了门者。我不放你出去。〔正旦唱〕把门关。将人来紧遮拦。
【胜葫芦】你却便引的人来心恶烦。可甚的撒手不为奸。你暗埋伏隐藏着谁家汉。俺和你几年价来往。倾心儿契合。则今日索分颜。
〔姑姑云〕你两个成就了一对夫妻。把我这座清安观权做高唐。有何不可。〔正旦唱〕
【幺篇】姑姑。你只待送下我高唐十二山。枉沾污了你这七星坛。〔姑姑云〕我成就了你锦片也似夫妻。美满恩情。有甚么不好处。〔正旦唱〕说甚么锦片前程真个罕。〔姑姑云〕夫人。你不要这等妆幺做势。那个着你到我这观里来。〔正旦唱〕一会儿甜言热趱。一会儿恶叉白赖。姑姑也只被你直着俺两下做人难。
〔姑姑云〕兀那君子。谁着你这里来。〔白士中云〕就是小娘子着我来。〔正旦云〕你倒将这言语赃诬我来。我至死也不顺随你。〔姑姑云〕你要官休也私休。〔正旦云〕怎生是官休。怎生是私休。〔姑姑云〕你要官休呵。我这里是个祝寿道院。你不守志。领着人来打搅。我告到官中。三推六问。枉打坏了你。若是私休。你又青春。他又少年。我与你做个撮合山媒人。成就了您两口儿。可不省事。〔正旦云〕姑姑。等我自寻思咱。〔姑姑云〕可知道来。千求不如一吓。〔正旦云〕好个出家的人。偏会放刁。姑姑。他依的我一句话儿。我便随他去罢。若不依着我呵。我断然不肯随他。〔白士中云〕休道一句话儿。便一百句我也依的。〔正旦唱〕
【后庭花】你着他休忘了容易间。则这十个字莫放闲。岂不闻芳槿无终日。贞松耐岁寒。姑姑也非是我要拿班。只怕他将咱轻慢。我我我撺断的上了竿。你你你掇梯儿着眼看。他他他把凤求凰暗里弹。我我我背王孙去不还。只愿他肯肯肯做一心人不转关。我和他守守守白头吟非浪侃。
〔姑姑云〕你两个久后。休忘我做媒的这一片好心儿。〔正旦唱〕
【柳叶儿】姑姑也你若题着这桩儿公案。则你那观名儿唤做清安。你道是蜂媒蝶使从来惯。怕有人担疾患。到你行求丸散。你则与他这一服灵丹。姑姑也你专医那枕冷衾寒。
〔云〕罢罢罢。我依着姑姑。成就了这门亲事罢。〔姑姑云〕白士中。这桩事亏了我么。〔白士中云〕你专医人那枕冷衾寒。亏了姑姑。您孩儿只今日就携着夫人。同赴任所。另差人来相谢也。〔正旦云〕既然相公要上任去。我和你拜辞了姑姑。便索长行也。〔姑姑云〕白士中。你一路上小心在意者。您两口儿正是郎才女貌。天然配合。端不枉了也。〔正旦唱〕
【赚煞尾】这行程则宜疾不宜晚。休想我着那别人绊翻。不用追求相趁赶。则他这等闲人怎得见我容颜。姑姑也你放心安。不索恁语话相关。收了缆。撅了桩。踹跳板。挂起这秋风布帆。是看那碧云两岸落。可便轻舟已过万重山。〔同白士中下〕
〔姑姑云〕谁想今日成合了我侄儿白士中这门亲事。我心中可煞喜也。〔诗云〕非是贫姑硬主张。为他年少守空房。观中怕惹风情事。故使机关配白郎。〔下〕
〔音释〕
掷音直　帮音邦　绊音扮　卸音泻　惯光患切　拴尸关切　罕呵赶切　吓音黑　槿音谨　撺粗酸切　侃看上声　散上声　撅与掘同　桩音庄　踹抽拐切

第二折
〔凈扮杨衙内引张千上诗云〕花花太岁为第一。浪子丧门世无对。普天无处不闻名。则我是权豪势宦杨衙内。某乃杨衙内是也。闻知有亡故了的李希颜夫人谭记儿。大有颜色。我一心要他做个小夫人。颇奈白士中无理。他在潭州为官。未经赴任。便去清安观中。央道姑为媒。倒娶了谭记儿做夫人。常言道恨小非君子。无毒不丈夫。论这情理。教我如何容得他过。他妬我为冤。我妬他为雠。小官今日奏知圣人。有白士中贪花恋酒。不理公事。奉圣人的命。差人去标了白士中首级。小官就顺着道。此事别人去不中。只除非小官亲自到潭州。取白士中首级复命。方纔万无一误。圣人准奏。赐小官势剑金牌。张千。你分付李稍。驾起小舟。直到潭州。取白士中首级。走一遭去来。〔诗云〕一心要娶谭记儿。教人日夜费寻思。若还夺得成夫妇。这回方是运通时。〔下〕〔白士中上云〕小官白士中。自到任以来。只用清静无事为主。一郡黎民。各安其业。颇得众心。单只一件。我这新娶谭夫人。当日有杨衙内要图他为妾。不期被我娶做夫人。同往任所。我这夫人十分美貌不消说了。更兼聪明智慧。事事精通。端的是佳人领袖。美女班头。世上无双。人间罕比。闻知杨衙内至今怀恨我。我也恐怕他要来害我。每日悬悬在心。今早坐过衙门。别无勾当。且在这前厅上闲坐片时。休将那段愁怀。使我夫人知道。〔院公上诗云〕心忙来路远。事急出家门。夜眠侵早起。又有不眠人。老汉是白士中家的一个老院公。我家主人。今在潭州为理。被杨衙内暗奏圣人。赐他势剑金牌。标取我家主人首级。俺老夫人得知。差我将着一封家书。先至潭州。报知这个消息。好预做准备。说话之间。可早来到潭州也。不必报复。我自过去。〔见科云〕相公。将息的好也。〔白士中云〕院公。你来做甚么。〔院公云〕奉老夫人的分付。着我将着这书来。送相公亲拆。〔白士中云〕有母亲的书呵。将来我看。〔院公做递书科云〕书在此。〔白士中看书科云〕书中之意。我知道了。嗨。果中此贼之计。院公。你吃饭去。〔院公云〕理会的。〔下〕〔白士中云〕谁想杨衙内。为我娶了谭记儿。挟着雠恨。朦胧奏过圣人。要标取我的首级。似此如之奈何。兀的不闷杀我也。〔正旦上云〕妾身谭记儿。自从相公理任以来。俺在这衙门后堂居住。相公每日坐罢早衙。便与妾身攀话。今日这早晚不见回来。我亲自望相公走一遭去波。〔唱〕
【中吕粉蝶儿】不听的报喏声齐。大古里坐衙来恁时节不退你便要接新官也合通报咱知。又无甚紧文书。忙公事。可着我心儿里不会。转过这影壁偷窥。可怎生独自个死临侵地。
〔云〕我且不要过去。且再看咱。呀。相公手里拏着一张纸。低着头左看右看。我猜着了也。〔唱〕
【醉春风】常言道人死不知心。则他这海深也须见底。多管是前妻将书至知他娶了新妻。他心儿里悔。悔。你做的个弃旧怜新。他则是见咱有意。使这般巧谋奸计。
〔做见科云〕相公。〔白士中云〕夫人有甚么勾当。自到前厅上来。〔正旦云〕敢问相公。为甚么不回后堂中去。敢是你前夫人寄书来么。〔白士中云〕夫人。并无什么前夫人寄书来。我自有一桩儿摆不下的公事。以此纳闷。〔正旦云〕相公不可瞒着妾身。你定有夫人在家。今日捎书来也。〔白士中云〕夫人不要多心。小官并不敢欺心也。〔正旦唱〕
【红绣鞋】把似你则守着一家一计。谁着你收拾下两妇三妻。你常好是七八下里不伶俐。堪相守留着相守。可别离与个别离。这公事合行的不在你。
〔白士中云〕我若无这些公事呵。与夫人白头相守。小官之心。惟天可表。〔正旦云〕我见相公手中将着一张纸。必然是家中寄来的书。相公休瞒妾身。我是猜这书中的意咱。〔白士中云〕夫人。你是猜波。〔正旦唱〕
【普天乐】弃旧的委实难。迎新的终容易。新的是半路里姻眷。旧的是绾角儿夫妻。我虽是个妇女身。我虽是个裙钗辈。见别人?眼抬头。我早先知来意。不是我卖弄所事精细。〔带云〕相公。你瞒妾身怎的。〔唱〕你休等的我恩断意绝。眉南面北。恁时节水尽鹅飞。
〔白士中云〕夫人。小官不是负心的人。那得还有前夫人来。〔正旦云〕相公。你说也不说。〔白士中云〕夫人。我无前夫人。你着我说甚么。〔正旦云〕既然你不肯说。我只觅一个死处便了。〔白士中云〕住住住。夫人。你死了。那里发付我那。我说则说。夫人休要烦恼。〔正旦云〕相公你说。我不烦恼。〔白士中云〕夫人不知。当日杨衙内曾要图谋你为妾。不期我娶了你做夫人。他怀恨小官。在圣人前妄奏。说我贪花恋酒。不理公事。现今赐他势剑金牌。亲到潭州。要标取我的首级。这个是家中老院公。奉我老母之命。捎此书来。着我知会。我因此烦恼。〔正旦云〕原来为这般。相公。你怕他做甚么。〔白士中云〕夫人。休惹他。则他是花花太岁。〔正旦唱〕
【十二月】你道他是花花太岁。要强逼的我步步相随。我呵怕甚么天翻地覆。就顺着他雨约云期。这桩事你只睁眼儿觑者。看怎生的发付他赖骨顽皮。
【尧民歌】呀。着那厮得便宜。翻做了落便宜着那厮满船空载月明归。你休得便乞留乞良搥跌自伤悲。你看我淡妆不用画蛾眉。今也波日我亲身到那里。看那厮有备应无备。
〔白士中云〕他那里必然做下准备。夫人。你断然去不得。〔正旦云〕相公。不妨事。〔做耳喑科〕则除是恁的。〔白士中云〕则怕反落他勾中。夫人还是不去的是。〔正旦云〕相公。不妨事。〔唱〕
【煞尾】我着那厮磕着头见一番。恰便似神羊儿忙跪膝。直着他船横缆断在江心里。我可便智赚了金牌着他去不得。〔下〕
〔白士中云〕夫人去了也。据着夫人机谋见识。休说一个杨衙内。便是十个杨衙内。也出不得我夫人之手。正是眼观旌节旗。耳听好消息。〔下〕
〔音释〕
慧音惠　喏音惹　绾湾上声　?音斩　只张耻切　便平声　日人智切　应平声　磕音可　膝丧挤切　缆音滥　赚音湛

第三折
〔衙内领张千李稍上〕〔衙内云〕小官杨衙内是也。颇奈白士中无理。量你到的那里。岂不知我要取谭记儿为妾。他就公然背了我。娶了谭记儿为妻。同临任所。此恨非浅。如今我亲身到潭州。标取白士中首级。你道别的人为甚么我不带他来。这一个是张千。这一个是李稍。这两个小的。聪明乖觉。都是我心腹之人。因此上则带的这两个人来。〔张千去衙内鬓边做拏科〕〔衙内云〕??。你做什么。〔张千云〕相公。鬓边一个虱子。〔衙内云〕这厮倒也说的是。我在这船只上。个月期程。也不曾梳篦的头。我的儿好乖。〔李稍去衙内鬓上做拏科〕〔衙内云〕李稍。你也怎的。〔李稍云〕相公。鬓上一个狗鳖。〔衙内云〕你看这厮。〔亲随李稍同去衙内鬓上做拏科〕〔衙内云〕弟子孩儿。直恁的般多。〔李稍云〕亲随。今日是八月十五日中秋节令。我每安排些酒果。与大人翫月可不好。〔张千云〕你说的是。〔张千同李稍做见科云〕大人。今日是八月十五日中秋节令。对着如此月色。孩儿每与大人把一杯酒。赏月何如。〔衙内做怒科云〕??。这个弟子孩儿。说什么话。我要来干公事。怎么教我吃酒。〔张千云〕大人。您孩儿每并无歹意。是孝顺的心肠。大人不用。孩儿每一点不敢吃。〔衙内云〕亲随。你若吃酒呢。〔张千云〕我若吃一点酒呵吃血。〔衙内云〕正是休要吃酒。李稍你若吃酒呢。〔李稍云〕我若吃酒害疔疮。〔衙内云〕既是您两个不吃酒。也罢也罢。我则饮三杯。安排酒果过来。〔张千云〕李稍。抬果卓过来。〔李稍做抬果卓科云〕果卓在此。我执壶你递酒。〔张千云〕我儿。酾满着。〔做递酒科云〕大人。满饮一杯。〔衙内做接酒科〕〔张千倒退自饮科〕〔衙内云〕亲随。你怎么自吃了。〔张千云〕大人。这个是摄毒的盏儿。这酒不是家里带来的酒。是买的酒。大人吃下去。若有好歹。药杀了大人。我可怎么了。〔衙内云〕说的是。你是我心腹人。〔李稍做递酒科云〕你要吃酒。弄这等嘴儿。待我送酒。大人满饮一杯。〔衙内接科〕〔李稍自饮科〕〔衙内云〕你也怎的。〔李稍云〕大人。他吃的。我也吃的。〔衙内云〕你看这厮。我且慢慢的吃几杯。亲随。与我把别的民船都赶开者。〔正旦拿鱼上云〕这里也无人。妾身白士中的夫人谭记儿是也。妆扮做个卖鱼的。见杨衙内去。好鱼也。这鱼在那江边游戏。趁浪寻食。却被我驾一孤舟。撒开网去。打出三尺锦鳞。还活活泼泼的乱跳。好鲜鱼也。〔唱〕
【越调斗鹌鹑】则这今晚开筵。正是中秋令节。只合低唱浅斟。莫待他花残月缺。见了的珍奇。不消的咱说。则这鱼鳞甲鲜。滋味别。这鱼不宜那水煑油煎。则是那薄批细切。
〔云〕我这一来。非容易也呵。〔唱〕
【紫花儿序】俺则待稍关打节。怕有那惯施舍的经商。不请言赊。则俺这篮中鱼尾。又不比案上罗列。活计全别。俺则是一撒网一蓑衣一箬笠。先图些打捏。只问那肯买的哥哥。照顾俺也些些。
〔云〕我缆住这船。上的岸来。〔做见李稍云〕哥哥万福。〔李稍云〕这个姐姐。我有些面善。〔正旦云〕你道我是谁。〔李稍云〕姐姐。你敢是张二嫂么。〔正旦云〕我便是张二嫂。你怎么不认的我了。你是谁。〔李稍云〕则我便是李阿鳖。〔正旦云〕你是李阿鳖。〔正旦做打科云〕儿子。这些时吃得好了。我想你来。〔李稍云〕二嫂。你见我亲么。〔正旦云〕儿子。我见你可不知亲哩。你如今过去和相公说一声。着我过去切鲙。得些钱钞养活我来也好。〔李稍云〕我知道了。亲随你来。〔张千云〕弟子孩儿。唤我做什么。〔李稍云〕有我个张二嫂。要与大人切鲙。〔张千云〕甚么张二嫂。〔正旦见张千科云〕媳妇孝顺的心肠。将着一尾金色鲤鱼。特来献新。望与相公说一声咱。〔张千云〕也得也得。我与你说去。得的钱钞。与我些买酒吃。你随着我来。〔做见衙内科云〕大人。有个张二嫂。要与大人切鲙。〔衙内云〕甚么张二嫂。〔正旦见科云〕相公万福。〔衙内做意科云〕一个好妇人也。小娘子。你来做甚么。〔正旦云〕媳妇孝顺的心肠。将着这尾金色鲤鱼。一径的来献新。可将砧板刀子来。我切鲙哩。〔衙内云〕难的小娘子如此般用意。怎敢着小娘子切鲙俗了手。李稍。拏了去。与我姜辣煎??了来。〔李稍云〕大人。不要他切就村了。〔衙内云〕多谢小娘子来意。抬过果卓来。我和小娘子饮三杯。将酒来。小娘子满饮一杯。〔张千做吃酒科〕〔衙内云〕你怎的。〔张千云〕你请他。他又请你。你又不吃。他又不吃。可不这杯酒冷了。不如等亲随乘热吃了。倒也干凈。〔衙内云〕唗。靠后。将酒来。小娘子满饮此杯。〔正旦云〕相公请。〔张千云〕你吃便吃。不吃我又来了。〔正旦做跪衙内科〕〔衙内扯正旦科云〕小娘子请起。我受了你的礼。就做不得夫妻了。〔正旦云〕媳妇来到这里。便受了礼。也做得夫妻。〔张千同李稍拍卓科云〕妙妙妙。〔衙内云〕小娘子请坐。〔正旦云〕相公。你此一来何往。〔衙内云〕小官有公差事。〔李稍云〕二嫂。专为要杀白士中来。〔衙内云〕唗。你说什么。〔正旦云〕相公。若拿了白士中呵。也除了潭州一害。只是这州里怎么不见差人来迎接相公。〔衙内云〕小娘子。你却不知。我恐怕人知道。走了消息。故此不要他们迎接。〔正旦唱〕
【金蕉叶】相公。你若是报一声着人远接。怕不的船儿上有五十座笙歌摆设。你为公事来到这些。不知你怎生做兀的关节。
〔衙内云〕小娘子。早是你来的早。若来的迟呵。小官歇息了也。〔正旦唱〕
【调笑令】若是贱妾。晚来些。相公船儿上黑齁齁的熟睡歇。则你那金牌势剑身傍列。见官人远离一射。索用甚从人拦当者。俺只待拖狗皮的拷断他腰截。
〔衙内云〕李稍。我央及你。你替我做个落花媒人。你和张二嫂说。大夫人不许他。许他做第二个夫人。包髻团衫绣手巾。都是他受用的。〔李稍云〕相公放心。都在我身上。〔做见正旦科云〕二嫂。你有福也。相公说来。大夫人不许你。许你做第二个夫人。包髻团衫袖腿绷。〔正旦云〕敢是绣手巾。〔李稍云〕正是绣手巾。〔正旦云〕我不信。等我自问相公去。〔正旦见衙内科云〕相公。恰纔李稍说的那话。可真个是相公说来。〔衙内云〕是小官说来。〔正旦云〕量媳妇有何才能。着相公如此般错爱也。〔衙内云〕多谢多谢。小娘子就靠着小官坐一坐。可也无伤。〔正旦云〕妾身不敢。〔唱〕
【鬼三台】不是我夸贞烈。世不曾和个人儿热。我丑则丑刁决古??。不由我见官人便心邪。我也立不的志节。官人你救黎民为人须为彻。拏滥官杀人须见血。我呵只为你这眼去眉来。〔正旦与衙内做意儿科唱〕使不着我那冰清玉洁。
〔衙内做喜科云〕勿勿勿。〔张千与李稍做喜科云〕勿勿勿。〔衙内云〕你两个怎的。〔李稍云〕大家耍一耍。〔正旦唱〕
【圣药王】珠冠儿怎戴者。霞帔儿怎挂者。这三檐伞怎向顶门遮。唤侍妾。簇捧者。我从来打鱼船上扭的那身子儿别。替你稳坐七香车。
〔衙内云〕小娘子。我出一对与你对。罗袖半翻鹦鹉盏。〔正旦云〕妾对玉纤重整凤凰衾。〔衙内拍卓科云〕妙妙妙。小娘子。你莫非识字么。〔正旦云〕妾身略识些撇竖点划。〔衙内云〕小娘子既然识字。小官再出一对。鸡头个个难舒颈。〔正旦云〕妾对龙眼团团不转睛。〔张千同李稍拍卓科云〕妙妙妙。〔正旦云〕妾身难的遇着相公。乞赐珠玉。〔衙内云〕哦。你要我赠你什么词赋。有有有。李稍将纸墨砚笔来。〔李稍做拿砌末科云〕相公。纸墨笔砚在此。〔衙内云〕我写就了也。词寄西江月。〔正旦云〕相公表白一遍咱。〔衙内做念科云〕夜月一天秋露。冷风万里江湖。好花须有美人扶。情意不堪会处。仙子初离月浦。嫦娥忽下云衢。小词仓卒对君书。付与你个知心人物。〔正旦云〕高才高才。我也回奉相公一首。词寄夜行船。〔衙内云〕小娘子。你表白一遍咱。〔正旦做念科云〕花底双双莺燕语。也胜他凤只鸾孤。一霎恩情。片时云雨。关连着宿缘前注。天保今生为眷属。但则愿似水如鱼。冷落江湖。团圞人月。相连着夜行船去。〔衙内云〕妙妙妙。你的更胜似我的。小娘子。俺和你慢慢的再饮几杯。〔正旦云〕敢问相公。因甚么要杀白士中。〔衙内云〕小娘子。你休问他。〔李稍云〕张二嫂。俺相公有势剑在这里。〔衙内云〕休与他看。〔正旦云〕这个是势剑。衙内见爱媳妇。借与我拏去治三日鱼好那。〔衙内云〕便借与你。〔张千云〕还有金牌哩。〔正旦云〕这个是金牌。衙内见爱我。与我打戒指儿罢。再有什么。〔李稍云〕这个是文书。〔正旦云〕这个便是买卖的合同。〔正旦做袖文书科云〕相公再饮一杯。〔衙内云〕酒勾了也。小娘子休唱前篇。则唱幺篇。〔做醉科〕〔正旦云〕冷落江湖。团圞人月。相随着夜行船去。〔亲随同李稍做睡科〕〔正旦云〕这厮都睡着了也。〔唱〕
【秃厮儿】那厮也忒懵懂玉山低趄。着鬼祟醉眼乜斜。我将这金牌虎符都袖褪者。唤相公早醒些。快迭。
【络丝娘】我且回身将杨衙内深深的拜谢。您娘向急飐飐船儿上去也。到家对儿夫尽分说。那一番周折。
〔带云〕惭愧惭愧。〔唱〕
【收尾】从今不受人磨灭。稳情取好夫妻百年喜悦。俺这里美孜孜在芙蓉帐笑春风。只他那冷清清杨柳岸伴残月。〔下〕
〔衙内云〕张二嫂。张二嫂那里去了。〔做失惊科云〕〔李稍云〕张二嫂怎么去了。看我的势剑金牌。可在那里。〔张千云〕就不见了金牌。还有势剑共文书哩。〔李稍云〕连势剑文书。都被他拿去了。〔衙内云〕似此怎了也。〔李稍唱〕
【马鞍儿】想着想着跌脚儿叫。〔张千唱〕想着想着我难熬。〔衙内唱〕酩子里愁肠酩子里焦。〔众合唱〕又不敢着傍人知道。则把他这好香烧。好香烧。咒的他热肉儿跳。
〔衙内云〕这厮每扮戏那。〔众同下〕
〔音释〕
篦音避　酾音筛　摄音设　趁嗔去声　节音姐　缺区也切　说书惹切　别皮耶切　切音且　列郎夜切　别邦耶切　蒻饶去声　笠音利　捏尼夜切　鲙音桂　??钻上声　接音姐　设商者切　黑亨美切　齁吼平声　歇希也切　射音社　当上声　者平声　拷音考　截藏斜切　绷音崩　烈郎夜切　热仁蔗切　彻昌惹切　血希也切　洁饥也切　帔音配　划音画　物音务　属绳朱切　趄青夜切　祟音岁　乜弥嗟切　褪吞去声　迭音爹　飐占上声　折音者　灭迷夜切　悦鱼夜切　月鱼夜切　酩命上声

第四折
〔白士中领祗候上云〕小官白士中。因为杨衙内那厮。妄奏圣人。要标取小官首级。且喜我夫人施一巧计。将他势剑金牌。智赚了来。今日端坐衙门。看那厮将着甚的好来。奈何的我。左右。门首觑者。倘有人来。报复我知道。〔衙内同张千李稍上〕〔衙内云〕小官杨衙内是也。如今取白士中的首级去。可早来到门首。我自过去。〔做见白士中科云〕令人。与我拿下白士中者。〔张千做拿科〕〔白士中云〕你凭着甚么符验来拏我。〔衙内云〕我奉圣人的命。有势剑金牌被盗失了。我有文书。〔白士中云〕有文书也请来念与我听。〔衙内做读文书科云〕词寄西江月。〔白末做抢科云〕这个是淫词。〔衙内云〕这个不是。还别有哩。〔衙内又做读文书科云〕词寄夜行船。〔白末做抢科云〕这个也是淫词。〔衙内云〕这厮倒挟制我。不妨事。又无有原告。怕他做甚么。〔正旦上云〕妾身白士中的夫人谭记儿。颇奈杨衙内这厮。好无理也呵。〔唱〕
【双调新水令】有这等倚权豪贪酒色滥官员。将俺个有儿夫的媳妇来欺骗。他只待强拆开我长搀搀的连理枝。生摆断我颤巍巍的并头莲。其实负屈衔冤。好将俺穷百姓可怜见。
〔正旦做见跪科云〕大人可怜见。有杨衙内在半江心里。欺骗我来。告大人与我作主。〔白士中云〕司房里责口词去。〔正旦云〕理会的。〔下〕〔白士中云〕杨衙内。你可见来。有人告你哩。你如今怎么说。〔衙内云〕可怎么了。我则索央及他。相公。我自有说的话。〔白士中云〕你有甚么话说。〔衙内云〕相公。如今你的罪过。我也饶了你。你也饶过我罢。则一件。说你有个好夫人。请出来我见一面。〔白士中云〕也罢也罢左右击云板。后堂请夫人出来。〔左右云〕夫人。相公有请。〔正旦改妆上云〕妾身白士中的夫人。如今过去。看那厮可认的我来。〔唱〕
【沉醉东风】杨衙内官高势显。昨夜个说地谈天。只道他仗金牌将夫壻诛。恰元来击云板请夫人见。只听的叫吖吖嚷成一片。抵多少笙歌引至画堂前。看他可认的我有些面善。
〔与衙内见科〕〔云〕衙内。恕生面。少拜识。〔唱〕
【鴈儿落】只他那身常在柳陌眠。脚不离花街串。几年闻姓名。今日逢颜面。
【得胜令】呀。请你个杨衙内少埋冤。〔衙内云〕这一位夫人。好面熟也。〔李稍云〕兀的不是张二嫂。〔衙内云〕嗨。夫人。你使的好见识。直被你瞒过小官也。〔正旦唱〕諕的他半晌只茫然。又无那八棒十枷罪。止不过三交两句言。这一只鱼船。只费得半夜工夫缠。俺两口儿今年。做一个中秋八月圆。
〔外扮李秉忠冲上云〕小官乃巡抚湖南都御史李秉忠是也。因为。杨衙内妄奏不实。奉圣人的命。着小官暗行体访。但得真情。先自勘问。然后具表申奏。来到此间。正是潭州衙舍。白士中杨衙内。您这桩事。小官尽知了也。〔正旦唱〕
【锦上花】不甫能择的英贤。配成姻眷。没来由遇着无徒。使尽威权。我只得亲上渔船。把机关暗展。若不沙那势剑金牌。如何得免。
【幺篇】呀。只除非天见怜。奈天天又远。今日个幸对清官。明镜高悬。似他这强夺人妻。公违律典。既然是体察。端的怎生发遣。
〔李秉忠云〕一行人俱望阙跪者。听我下断。〔词云〕杨衙内倚势挟权。害良民罪已多年。又兴心夺人妻妾。敢妄奏圣主之前。谭记儿天生智慧。赚金牌亲上渔船。奉勅书差咱体访。为人间理枉伸冤。将衙内问成杂犯。杖八十削职归田。白士中照旧供职。赐夫妻偕老团圆。〔白士中夫妻谢恩科〕〔正旦唱〕
【清江引】虽然道今世里的夫妻夙世的缘。毕竟是谁方便。从此无别离。百事长如愿。这多谢你个赛龙图恩不浅。
〔音释〕
搀楚衔切　颤音战　諕音夏　晌音赏　缠去声　勘坎去声

题目　清安观邂逅说亲　
　　正名　望江亭中秋切鲙
　　望江亭中秋切鲙杂剧终

《元曲选》　温太真玉镜台杂剧　（明）臧晋叔 编 

　　温太真玉镜台杂剧　　（元）关汉卿 撰
　　●温太真玉镜台杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　王府尹水墨宴　正名　温太真玉镜台 
　　第一折
　　〔老旦扮夫人引梅香上诗云〕花有重开时。人无再少日。生女不生男。门户凭谁立。老身姓温。夫主姓刘。早年辞去。别无儿男。止生得一个女儿。小字倩英。年长一十八岁。未曾许聘他人。夫主在日。教孩儿读书。老身如今待教他写字抚琴。只是无个好明师。我有个侄儿温峤。见任翰林学士。今将老身子母。搬取来京旧宅居住。说道要来拜望老身。梅香。门首觑者。只等学士来时。报复我知道。〔梅香云〕理会的。〔正末扮温峤上云〕小官姓温名峤。字太真。官拜翰林学士。小官别无亲眷。止有一个姑娘。年老寡居。近日取来京师居住。连日公衙事冗。不曾拜候。今日稍闲。须索拜候一遭。我想方今贤臣登用。际遇圣主。觑的富贵容易。自古及今。那得志与不得志的多有不齐。我先将这得志的说一遍则个。〔唱〕
　　【仙吕点绛唇】车骑成行。诣门稽颡。来咨访。无非那今古兴亡。端的是语出人皆仰。
　　【混江龙】也只为平生名望。博得个望尘遮拜路途傍。出则高牙大纛。入则峻宇雕墙。万里雷霆驱号令。一天星斗焕文章。威仪赫奕。徒御轩昂。喜时节鹓鸾并簉。怒时节虎豹潜藏。生前不惧獬豸冠。死来图画麒麟像。何止是析圭儋爵。都只待拜将封王。
　　〔云〕却说那不得志的。也有一等。〔唱〕
　　【油葫芦】还有那苦志书生才学广。一年年守选场。早熬的萧萧白发满头霜。几时得出为破虏三军将。入为治国头厅相。只愿的圣主兴。世运昌。把黄金结作漫天网。收俊杰揽贤良。
　　【天下乐】当日个谁家得凤凰。翱也波翔。在那天子堂。争知他朝为田舍郎。傅说呵在版筑处生。伊尹呵从稼穑中长。他两个也不是出胞胎便显扬。
　　〔云〕虽然如此。那得志不得志的。都也由命不由人。非可勉强。〔唱〕
　　【那咤令】他每都恃着口强。便仪秦呵怎敢比量。都恃着力强。便贲育呵怎敢赌当。元来都恃着命强。便孔孟呵也没做主张。这一个是王者师。这一个是苍生望。到底捱不彻雪案萤窗。
　　【鹊踏枝】只落的意彷徨。走四方。昨日燕陈。明日齐梁。若不是聚生徒来听讲。怎留得这诗书万古传芳。
　　〔云〕我今日也非敢擅自夸奬。端的不在古人之下。〔唱〕
　　【寄生草】我正行功名运。我正在当贵乡。俺家声先世无诽谤。俺书香今世无虚诳。俺功名奕世无谦让。遮莫是帽檐相接御楼前。靴踪不离金阶上。
　　【幺篇】不枉了开着金屋。空着画堂。酒醒梦觉无情况。好天良夜成疎旷。临风对月空惆怅。怎能彀可情人消受锦幄凤凰衾。把愁怀都打撇在玉枕鸳鸯帐。
　　〔云〕一头说话。早来到姑娘门首。梅香。报复去。说温峤特来问候。〔梅香报科云〕报的妳妳得知。有温峤在于门首。〔夫人云〕老身恰纔说罢。学士真个来了。道有请。〔梅香云〕请进。〔正末做见科〕〔夫人云〕学士王事勤劳取个坐儿来。教学士稳便。一面将酒来与学士递一杯。〔梅香云〕酒在此。〔夫人云〕学士满饮一杯。〔正末接饮科〕〔夫人云〕梅香。绣房中叫小姐来拜见学士咱。〔梅香云〕小姐有请。〔旦扮倩英上云〕妾身倩英。正在房中习针指。梅香说母亲在前厅呼唤。不知有甚事。须索走一遭去。〔做见科云〕母亲。叫孩儿有甚事。〔夫人云〕孩儿。唤你来无别事。只为温家哥哥在此。你须拜见。〔旦云〕理会的。〔夫人云〕且住着。休拜。梅香。前厅上将老相公坐的栲栳圈银交椅来。请学士坐着。小姐拜见。〔正末云〕老相公的交椅。侄儿如何敢坐。〔夫人云〕学士休谦。恭敬不如从命。〔正末云〕谨依尊命。〔夫人云〕小姐。把体面拜哥哥者。〔旦做拜科〕〔正末做欠身科〕〔夫人云〕妹妹拜哥哥。岂有欠身之理。〔正末云〕礼无不答。焉可坐受。〔夫人云〕好一个有道理的人也。〔正末背云〕是好一个女子也呵。〔唱〕
　　【六幺序】兀的不消人魂魄。绰人眼光。说神仙那的是天堂。则见脂粉馨香。环佩丁当。藕丝嫩新织仙裳。但风流都在他身上。添分毫便不停当。见他的不动情你便都休强。则除是铁石儿郎。也索恼断柔肠。
　　【幺篇】我这里端详。他那模样。花比腮厖。花不成妆。玉比肌肪。玉不生光。宋玉襄王。想象高唐。止不过魂梦悠扬。朝朝暮暮阳台上。害的他病在膏肓。若还来此相亲傍。怕不就形消骨化。命丧身亡。
　　〔夫人云〕梅香。将酒来。小姐与哥哥把盏。〔旦奉酒科〕〔云〕哥哥满饮一杯。〔做递酒科〕〔正末唱〕
　　【醉扶归】虽是副轻台盏无斤两。则他这手纤细怎擎将。久立着神仙也不当。你待把我做真个的哥哥讲。我欲说话别无甚伎俩。把一盏酒淹一半在阶基上。
　　〔夫人云〕老身欲教小姐写字弹琴。争奈无个明师。学士肯看老身薄面。教你妹妹弹琴写字。〔正末云〕姑娘在上。据你侄儿所学。怎生教的小姐。〔夫人云〕学士休谦。梅香取历日来。教学士选个好日子。教小姐弹琴写字。〔正末云〕温峤今日出来时。有别勾当。也曾选日子。来日是个好日辰。〔唱〕
　　【金盏儿】来日不空亡。没相妨。天生壬申癸酉全家旺。不比那长星赤口要提防。大纲来阴阳偏有准。择日要端详。岂不闻成开皆大吉。闭破莫商量。
　　〔夫人云〕既如此。就是明日要劳动学士者。〔正末云〕谨依尊命。明日温峤自来。但温峤无学。怎生教的小姐。〔夫人云〕学士休得推辞。只看你下世姑夫的面皮。教训女孩儿则个。〔正末唱〕
　　【醉中天】白日短无时晌。兼夜教正更长。便误了翰林院编修有甚忙。我待做师为学长。??的个十分应当。再无推让。早收拾幽静书房。
　　〔夫人云〕梅香。伏侍小姐。辞别了哥哥。回绣房去。〔旦云〕理会的。〔拜科下〕〔夫人云〕多谢学士。幸不违阻。是必明日早来。〔正末云〕敢不惟命。〔唱〕
　　【赚煞尾】恰纔立一朵海棠娇。捧一盏梨花酿。把我双送入愁乡醉乡。我这里下得阶基无个顿放。画堂中别是风光。恰纔则挂垂杨一抹斜阳。改变了黯黯阴云蔽上苍。眼见得人倚绿窗。又则怕灯昏罗帐。天那。休添上画檐间疎雨滴愁肠。〔下〕
　　〔夫人云〕学士去了也。梅香便收拾万卷堂。来日是吉日良辰。请学士来教你小姐弹琴写字。收拾的停当时。可来回我话。〔诗云〕只因爱女要多才。收拾书堂待教来。〔梅香诗云〕从来男女不亲授。也不是我把引贼过门胡乱猜。〔同下〕
　　〔音释〕
　　倩浅去声　行音杭　稽音岂　颡桑上声　纛音毒　簉初救切　儋道蓝切　翱音敖　长音掌　贲音奔　诽音非　诳去声　离去声　栲音考　栳音老　绰超上声　馨音兴　强音绛　厖音忙　肪音方　肓音荒　俩音两　晌音赏　推退平声　酿泥降切　黯衣减切　檐与檐同
　　第二折
　　〔老夫人上云〕昨日选定今日是吉日良辰。梅香。门首觑者。则怕学士来时。报我知道。〔梅香云〕理会的。〔正末上云〕姑娘选定今日好日辰。不曾衙门里去。肯分的姑娘又来请。便不来请我也索去。可早来到门首。梅香。报复去。道温峤来了也。〔梅香报科云〕温学士来了。〔夫人云〕道有请。〔梅香云〕请进。〔正末做见科〕〔夫人云〕今日学士怎生来的恁早。〔正末云〕为领尊命。教小姐琴书。就不曾到衙门去。〔夫人云〕因为老身薄面。误了学士公事。老身知感不尽。梅香。快请小姐出来。拜学士者。〔梅香云〕小姐有请。〔旦上云〕妾身正在绣房中。听的母亲呼唤。须索见去。〔做见科〕〔夫人云〕倩英。你拜哥哥。今日为始。便是你师父了也。〔旦做拜科〕〔正末背云〕小姐比昨日打扮的又别。真神仙中人也。〔唱〕
　　【南吕一枝花】藕丝翡翠裙。玉腻蝤蛴颈。妲己空破国。西子枉倾城。天上飞琼散下风流病。若是寝正浓梦乍醒。且休问斜月残灯。直睡到东窗日影。
　　〔云〕将琴过来。教小姐操一曲咱。〔旦学操琴科〕〔正末唱〕
　　【梁州第七】兀的不可喜煞罗帏绣幕。风流煞金屋银屏。这七条弦兴亡祸福都相应。端的个圣贤可对。神鬼堪惊。俗怀顿爽。尘虑皆清。一弄儿指法泠泠。早合着古操新声。金徽弹流水潺湲。冰弦打余音齐整。玉纤点逸韵轻盈。聪明。怎生得口诀手未到心先应。海棠色蕙兰性。想天地全将秀结成。一团儿智巧心灵。
　　〔夫人云〕再操一遍。则怕还有不是处。教学士听。有不是处再教。〔正末唱〕
　　【牧羊关】纵然道肌如雪。腕似冰。虽是一段玉却是几样磨成。指头是三节儿琼瑶。指甲似十颗水晶。稳坐的有那稳坐堪人敬。但举动有那举动可人憎。他兀自未揎起金衫袖。我又早先听的玉钏鸣。
　　〔夫人云〕小姐。弹琴不打紧。须装香来请哥哥在相公抱角床上坐着。小姐拜哥哥。一日为师。终身为父。学士教小姐写字者。〔旦写字科〕〔正末云〕腕平着。笔直着。小姐。不是这等。〔正末起把笔捻旦手科〕〔旦云〕是何道理。妹子根前捻手捻腕。〔正末云〕小生岂有他意。〔夫人云〕小鬼头。但得哥哥捻手捻腕。你早十分有福也。〔旦云〕男女七岁不可同席。〔夫人笑科云〕哥哥根前调书带儿。〔正末唱〕
　　【隔尾】你便温柔起手里须当硬。我呆想望迎头儿撇会清。恰纔轻掿着春葱尽侥幸。〔带云〕似这等酥密般抢白。〔唱〕遮莫你骂我尽情。我断不敢回你半声。也强如编修院里和书生每厮强挺。
　　〔云〕小姐。不是了也。腕平着。笔直着。〔旦怒云〕哥哥。你又来也。〔正末唱〕
　　【四块玉】兀的紫霜毫烧甚香。斑竹管有何幸。倒能勾柔荑般指尖擎。只你那纤纤的手腕儿须索平正。我不曾将你玉笋汤。他又早星眼睁。好骂我这泼顽皮没气性。
　　〔夫人云〕小姐。辞了哥哥。回绣房去。〔旦拜科下〕〔正末云〕温峤更衣去咱。〔做行科云〕见小姐下的阶基。往这里去了。我只见小姐中注模样。不曾见小姐脚儿大小。沙土上印下小姐脚踪儿。早是我来的早。若来的迟呵。一阵风吹了这脚迹儿去。怎能勾见小姐生的十全也呵。〔唱〕
　　【牧羊关】妇人每鞋袜里多藏着病。灰土儿没面情。除底外四周围并无余剩。几般儿窄窄狭狭。几般儿周周正正。几时迤逗的独强性。勾引的把人憎。几时得使性气由他跐。恶心烦自在蹬。
　　〔带云〕小姐去了也。几时得见。着小官撇不下呵。〔唱〕
　　【贺新郎】你便是醉中茶一啜曛然醒。都为他皓齿明眸。不由我使心作幸。待寻条妙计无踪影。老姑娘手把着头稍自领。索什么嘱付叮咛。似取水垂辘轳。用酒打猩猩。到这里惜甚廉耻敢倾人命。休休休做一头海来深不本分。使一场天来大昧前程。
　　【隔尾】他藉妆梳颜色花难并。宜环佩腰肢柳笑轻。一对不倒踏窄小金莲尚古自剩。想天公是怎生。这世情。教他独占人间第一等。
　　〔正末回科〕〔夫人云〕学士稳便。老身有句话。想小姐年长一十八岁。不曾许聘他人。翰林院有一般学士。烦哥哥保一门亲事。〔正末背云〕小官暗想来只得如此。若不恁的呵不济事。〔做向夫人云〕姑娘。翰林院有个学士。才学文章。不在侄儿之下。〔夫人云〕似你这般才学少有。那学士多大年纪。怎生模样。哥哥你说一遍。〔正末唱〕
　　【红芍药】年纪和温峤不多争。和温峤一样身形。据文学比温峤更聪明。温峤怎及他豪英。保亲的堪信凭。搭配的两下里相应。不堤防对面说才能。远不出门庭。
　　【菩萨梁州】古人亲事把闺门礼正。但得人心至诚。也不须礼物丰盈。点灯吃饭两分明。缑山无梦碧瑶笙。玉台有主菱花镜。更有场大厮并。月夜高烧绛蜡灯。只愁那烦扰非轻。
　　〔云〕温峤与那学士说成。择定日子同来。〔夫人云〕多劳学士用心。〔正末做出门笑科云〕温峤。你早则人生三事皆全了也。〔虚下将砌末上科〕〔做见夫人科云〕告的姑娘得知。适纔侄儿径去与那学士说了。今日是吉日良辰。将这玉镜台权为定物。别使官媒人来通信。央您侄儿替那学士谢了亲者。〔唱〕
　　【煞尾】俺待麝兰腮粉香臂鸳鸯颈。由你水银渍朱砂斑翡翠青。到春来小重楼。策杖登。曲阑边。把臂行。闲寻芳。闷选胜。到夏来追凉院。近水庭。碧纱厨。绿窗凈。针穿珠。扇扑萤。到秋来入兰堂。开画屏。看银河。牛女星。伴添香。拜月亭。到冬来风加严。雪乍晴。摘疎梅。浸古瓶。欢寻常。乐余剩。那时节。趁心性。由他娇痴。尽他怒憎。善也偏宜。恶也相称。朝至暮不转我这眼睛。孜孜觑定。端的寒忘热饥忘饱冻忘冷。〔下〕
　　〔官媒上诗云〕析薪如何。匪斧弗克。娶妻如何。匪媒弗得。自家是个官媒。温学士着我去老夫人家说知。选吉日良辰。娶小姐过门。可早来到也。无人报复。我自过去。〔做见科云〕老夫人磕头。〔夫人云〕媒婆何来。〔官媒云〕奉学士言语。着我见老夫人选日辰娶小姐过门。〔夫人云〕是那个学士。〔官媒云〕是温学士。〔夫人云〕他是保亲的。〔官媒云〕他不是保亲的。则他是女壻。〔夫人云〕何为定物。〔官媒云〕玉镜台便是定礼。〔夫人云〕有这等事。我把这玉镜台摔碎了罢。〔官媒云〕住住。这玉镜台不打紧。是圣人御赐之物。不争你摔碎了。做的个大不敬。为罪非小。〔夫人云〕嗨。吃他瞒过了我也。梅香。便说与小姐知道。收拾停当。选定吉日。送小姐过门去罢。〔下〕
　　〔音释〕
　　翡肥去声　腻宁计切　蝤音由　蛴音齐　妲当加切　琼渠盈切　泠音凌　潺锄山切　湲音袁　揎音宣　钏川去声　捻音聂　掿音闹　荑音啼　剩音盛　迤音移　逗音豆　音此　蹬音登　啜枢说切　辘音鹿　轳音卢　窄斋上声　缑音钩　渍音恣　萤音盈　摔音洒
　　第三折
　　〔正末引赞礼鼓乐上〕〔赞礼唱科诗云〕一枝花插满庭芳。烛影摇红昼锦堂。滴滴金杯双劝酒。声声慢唱贺新郎。请新人出厅行礼。〔梅香同官媒拥旦上〕〔正末唱〕
　　【中吕粉蝶儿】怕不动的鼓乐声齐。若是女孩儿不谐鱼水我自拖拽。这一场出丑扬疾。安排下佯小心。妆大胆。丹方一味。他若是皱着双眉。我则索牙床前告他一会。
　　〔云〕媒婆。你遮我一遮。我试看咱。〔官媒云〕我遮着你看。〔正末做看科〕〔旦云〕这老子好是无礼也。〔正末唱〕
　　【红绣鞋】则见他无发付氲氲恶气。急节里不能勾步步相随。我那五言诗作上天梯。首榜上标了名姓。当殿下脱了白衣。今夜管洞房中抓了面皮。
　　〔云〕媒人。待咱大了胆过去来。〔唱〕
　　【迎仙客】到这里论甚使数。问甚官媒。紧逐定一团儿休厮离。和他守何亲。等甚喜。一发的走到跟底。大家吃一会没滋味。
　　〔旦云〕兀那老子。若近前来我抓了你那脸教他外边去。媒婆。你来。我和你说。这老子当初来时节。俺母亲教小姐拜哥哥。他曾受我的礼来。〔官媒云〕学士。小姐说起初时他曾拜你做哥哥。你受过他礼来。〔正末云〕我那里受他礼来。你与小姐说去。〔官媒云〕小姐。学士说那里受你礼来。〔旦云〕在俺先父银栲栳圈交椅上坐着受我的礼来。〔官媒云〕小姐说学士在他老相公栲栳圈银交椅上。受他礼来。〔正末唱〕
　　【醉高歌】我见他姿姿媚媚容仪。我几曾稳稳安安坐地。向傍边踢开一把银交椅。我则是靠着个栲栳圈站立。
　　〔旦云〕媒婆你来。他又受我的礼来。〔官媒老〕学士。小姐说你又受他的礼来。〔正末云〕我那里又受他礼来。〔官媒云〕小姐。学士说。他那里又受你的礼来。〔旦云〕这老子。俺母亲着我弹琴写字。他坐在俺先父抱角床上。我拜他为师来。〔官媒云〕学士。小姐说学弹琴写字。拜你为师。你在老相公抱角床上。受他礼来。〔正末唱〕
　　【醉春风】我坐着窄窄半边床。受了他怯怯两拜礼。我这里磕头礼拜却回席。刬地须还了你。你便得些欢娱。便谈些好话。却有那般福气。
　　〔旦云〕媒婆。你说与他去。我在正堂中做卧房。教他再休想到我根前。若是他来时节。我抓了他那老脸皮。看他好做得人〔官媒云〕学士。小姐说来。他在正堂中做卧房。教你休想到他根前。若是你来时节。他抓了你老脸皮。教你做人不得。〔正末唱〕
　　【红绣鞋】正堂里夫人寝睡。小官在书房中依旧孤恓。遮莫待尽世儿不能勾到他这罗帏。人都道刘家女被温峤娶为妻。落得个虚名儿则是美。
　　〔云〕将酒来。我与小姐把盏咱。〔正末把酒科〕〔旦云〕我不吃。〔官媒云〕小姐接酒。〔正末唱〕
　　【普天乐】初相见玉堂中。常想在天宫内。则索向空间偷觑。怎生敢整顿观窥。得如今伏侍他。情愿待为奴婢。厨房中水陆烹炮珍羞味。箱柜内无限锦绣珠翠。但能勾与你插戴些首饰。执料些饮食。则这的我早福共天齐。
　　〔旦做瀽酒科云〕我不吃。〔正末唱〕
　　【满庭芳】量这些直个甚的。忒斟得金杯潋滟。因此上把宫锦淋漓。大人家展污了何须计。只要你温夫人略肯心回。便瀽到一两瓮香醪在地。浇到百十个公服朝衣。今夜里我早知他来意。酒淹得袖湿。几时花压帽檐低。
　　〔官媒云〕这小姐则管不就亲。做的个违宣抗敕哩。〔正末云〕媒婆休说这般话。〔唱〕
　　【上小楼】休题着违宣抗敕。越逗的他烦天恼地。你则说迟了燕尔。过了新婚。误了时刻。你说领着省事。掌着军权。居着高位。又道会亲处倚官挟势。
　　〔云〕我则索哀告你个媒婆做个方便者。〔做跪科〕〔官媒云〕学士。你为何在老身跟前下礼。〔正末唱〕
　　【幺篇】我求灶头。不如告灶尾。为甚我今日媒人根前。做小伏低。教他款慢里。劝谏的俺夫妻和会。兀的是罗帏中用人之际。
　　〔官媒云〕天色明了也。学士。你先往衙门中去。我自夫人根前回话去也。〔正末云〕夫人。你的心事。我已知道了。你听我说。〔唱〕
　　【耍孩儿】你少年心想念着风流配。我老则老争多的几岁。不知我心中常印着个不相宜。索将你百纵千随。你便不欢欣我则满面儿相陪笑。你便要打骂我也浑身儿都是喜。我把你看承的。看承的家宅土地。本命神祇。
　　【四煞】论长安富贵家。怕青春子弟稀。有多少千金娇艳为妻室。这厮每黄昏鸾凤成双宿。清晓鸳鸯各自飞。那里有半点儿真实意。把你似粪堆般看待。泥土般抛掷。
　　【三煞】你攒着眉熬夜阑。侧着耳听马嘶。闷心欲睡何曾睡。灯昏锦帐郎何在。香烬金垆人未归。渐渐的成憔悴。还不到一年半载。他可早两妇三妻。
　　【二煞】今日咱。守定伊。休道近前使唤丫鬟辈。便有瑶池仙子无心觑。月殿嫦娥懒去窥。俺可也别无意。你道因甚的千般惧怕。也只为差了这一分年纪。
　　【煞尾】我都得知都得知。你休执迷休执迷。你若别寻的个年少轻狂壻。恐不似我这般十分敬重你。〔同下〕
　　〔音释〕
　　疾精妻切　氲于君切　抓庄瓜切　立音利　席星西切　空去声　炮音袍　饰伤以切　食绳知切　潋离店切　滟音艳　瀽音蹇　敕音耻　刻康美切　的音底　祇音其　室伤以切　掷征移切
　　第四折
　　〔外扮王府尹引祗从上诗云〕龙楼凤阁九重城。新筑沙堤宰相行。我贵我荣君莫羡。十年前是一书生。老夫王府尹是也。今有温学士亲事一节。老夫奏过官里。特设一宴。叫做水墨宴。又叫做鸳鸯会。专请学士同夫人赴席。筵宴中间则教他两口儿和会。等学士夫人到时。自有主意。这早晚敢待来也。〔正末同旦上云〕今日府尹相公设宴请客。不知何意。须索走一遭去也呵。〔唱〕
　　【双调新水令】则为凤鸾失配累了苍鹘。今日个玳筵开专要把鸳鸯完聚。我前面骑的是五花骢。他背后坐的是七香车。人都道这村里妻夫。直恁般似水如鱼。两口儿不肯离了一步。
　　【驻马听】想当日沽酒当垆。??了个三不归青春卓氏女。今日膝行肘步。招了个百般嫌皓首汉相如。偏不肯好头好面到成都。■〈忄敝〉的我没牙没口题桥柱。谁跟前敢告诉。兀的是自招自揽风流苦。
　　〔云〕可早来到也。左右报复去。道温学士和夫人来了也。〔祗从报科云〕温学士和夫人到于门首。〔府尹云〕道有请。〔见科府尹云〕小官奉圣人的命。设此水墨宴。请学士夫人吟诗作赋。有诗的学士金锺饮酒。夫人插金凤钗。搽官定粉。无诗的学士瓦盆里饮水。夫人头戴草花。墨乌面皮。〔旦云〕学士。你听者。大人说你若有诗便吃酒。无诗便吃冷水。你用心着。〔正末唱〕
　　【乔牌儿】自从不应举。何尝对两字句。昨日会宾朋饮到遥天暮。今日酒渴的我没是处。
　　【挂玉钩】恨不的巴到咽喉咽下去。井坠着朱砂玉与咱更压瘴气凉心经。解脏毒。夫人呵他自有通仙术。至如肿了面皮。疮生眉目。也索蘸笔挥毫。咒水书符。
　　〔府尹云〕若无诗呵。学士罚水。夫人头戴草花。墨乌面皮。〔正末唱〕
　　【川拨棹】这官人待须臾。休恁般相逼促。你道是傅粉涂朱。妖艳妆梳。貌赛过神仙洛浦。怎好把墨来乌。
　　〔旦云〕学士着意吟诗。无诗的吃水。墨乌面皮。甚么模样。〔正末云〕休叫学士。你叫我丈夫。〔旦云〕无计所奈。则索唤丈夫。丈夫须要着意者。〔正末唱〕
　　【豆叶黄】你在黑阁落里欺你男儿。今日呵可不道指斥銮舆。也有禁住你限时。降了你乖处。两个月方纔唤了我个丈夫。虽不曾彻胆欢娱。汤着皮肤。刚听的这一声娇似莺雏。早着我浑身麻木。
　　〔旦云〕丈夫。你知道么。倘或罚水乌墨搽面。教我怎了。〔正末唱〕
　　【乔牌儿】如今便面上笔落处。也则是浮抹不生住。咱自有新合来澡豆香芬馥。到家银盆中洗面去。
　　〔旦云〕丈夫。着意吟诗。〔正末唱〕
　　【挂玉钩】我从小里文章不大古。年老也还有甚词赋。则道我沉醉黄公旧酒垆。怎知我也有妆幺处。见他害恐惧。我倒身无措。且等他急个多时。慢慢的再做支吾。
　　〔府尹云〕学士请吟诗者。〔正末云〕小官就吟。〔旦云〕丈夫。你要着意者。〔正末云〕夫人放心。〔唱〕
　　【水仙子】须闻得温峤不尘俗。明知道诗书饱满腹。那里是白头把你青春误。就嫌的我无地缝钻入去。少甚么年少儿夫。这一个眼灌的白邓邓。那一个脸抹的黑突突。空恁般绿鬓何如。
　　〔旦云〕学士。吟诗波。休似吃凉水的。〔正末云〕夫人。我吟的诗好呵。你肯随顺我么。〔旦云〕你若吟得诗好。我插金钗。饮御酒。我便依随你。〔正末云〕夫人。你请放心者。〔唱〕
　　【甜水令】我如今举起霜毫。舒开茧纸。题成诗句。待费我甚工夫。冷眼偷看。这盆凉水。何须忧虑。只当做醒酒之物。
　　【折桂令】想着我气卷江湖。学贯珠玑。又不是年近桑榆。怎把金马玉堂。锦心绣口。都觑的似有如无。则被你欺负得我千足万足。因此上我也还他佯醉佯愚。〔旦云〕丈夫。着意吟诗。倘罚水。墨乌面皮。教我怎了。〔正末唱〕他如今做了三谒茅庐。勉强承伏。软兀刺走向前来。恶支煞倒退回去。
　　〔正末吟诗科云〕不分君恩重。能怜玉镜台。花从仙禁出。酒自御厨来。设席劳京尹。题诗属上才。遂令鱼共水。由此得和谐。〔府尹云〕温学士。不枉了高才大手。吟得好诗。赐金锺饮酒。夫人插凤头钗。搽官定粉。〔旦喜科云〕学士。这多亏了你也。〔正末云〕夫人。我温峤何如。〔府尹云〕夫人。你肯依随学士么。〔旦云〕妾身愿随学士。〔府尹云〕既然夫人一心依随学士。老夫即当奏过官里。再准备一个庆喜的筵席。〔正末唱〕
　　【雁儿落】你常好是吃嬴不吃输。亏的我能说又能做。你只要应承了这一首诗。倒被我勒掯的情和睦。
　　【得胜令】呀。兀的不是一字一金珠。煞强似当日吓蛮书。你着宝钗簪云鬓。我着金杯饮醁醑。山呼。共谢得当今主娇姝。早则不嫌我老丈夫。
　　〔府尹云〕人间喜事。无过夫妇会合。就今日杀羊造酒。安排庆喜筵席。送学士夫人还宅去。〔诗云〕金尊银烛启华筵。一派笙歌彻九天。若非恩赐鸳鸯会。焉能夫妇两团圆。〔正末拜谢科〕〔唱〕
　　【鸳鸯煞】从今后姻缘注定姻缘簿。相思还彻相思苦。剩道连理欢浓。于飞愿足。可怜你窈窕巫娥。不负了多情宋玉。则这琴曲诗篇吟和处。风流句。须不是我故意亏图。成就了那朝云和暮雨。
　　〔音释〕
　　鹘红姑切　■〈忄敝〉音鳖　揽音览　玉干句切　毒东卢切　术绳朱切　目音暮　蘸知滥切　促音取　降奚江切　朮音暮　馥房夫切　俗词疽切　腹音府　突东卢切　物音务　足臧取切　伏房夫切　褪吞去声　做租去声　掯肯去声　睦音暮　醁音路　醑音胥　姝音朱　剩音盛
　　题目　王府尹水墨宴　
　　正名　温太真玉镜台
　　温太真玉镜台杂剧终

《元曲选》　赵盼儿风月救风尘杂剧　（明）臧晋叔 编
　　赵盼儿风月救风尘杂剧　　（元）关汉卿 撰
　　●赵盼儿风月救风尘杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　安秀才花柳成花烛　正名　赵盼儿风月救风尘 
　　第一折
　　〔冲末扮周舍上〕〔诗云〕酒肉场中三十载。花星整照二十年。一生不识柴米价。只少花钱共酒钱。自家郑州人氏。周同知的孩儿周舍是也。自小上花台。做子弟。这汴梁城中有一歌者。乃是宋引章。他一心待嫁我。我一心待妻他。争奈他妈儿不肯。我今做买卖回来。今日特到他家去。一来去望妈儿。二来就题这门亲事。多少是好。〔正卜儿同外旦上云〕老身汴梁人氏。自身姓李。夫主姓宋。早年亡化已过。止有这个女孩儿。叫做宋引章。俺孩儿拆白道字。顶真续麻。无般不晓。无般不会。有郑州周舍与孩儿作伴多年。一个要娶。一个要嫁。只是老身谎彻梢虚。怎么便肯。引章。那周舍亲事。不是我百般板障。只怕你久后自家受苦。〔外旦云〕妳妳。不妨事。我一心则待要嫁他。〔卜儿云〕随你随你。〔周舍上云〕咱家周舍。来此正是他门首。只索进去。〔做见科〕〔外旦云〕周舍你来了也。〔周舍云〕我一径的来问亲事。母亲如何。〔外旦云〕母亲许了亲事也。〔周舍云〕我见母亲去。〔卜儿做见科〕〔周舍云〕母亲。我一径的来问这亲事哩。〔卜儿云〕今日好日辰。我许了你。则休欺负俺孩儿。〔周舍云〕我并不敢欺负大姐。母亲。把你那姊妹弟兄都请下者。我便收拾来也。〔卜儿云〕大姐。你在家执料。我去请那一辈儿老姊妹去来。〔周舍诗云〕数载间费尽精神。到今朝纔许成亲。〔外旦云〕这都是天缘注定。〔卜儿云〕也还有不测风云。〔同下〕〔外扮安秀实上诗云〕刘蕡下第千年恨。范丹守志一生贫。料得苍天如有意。断然不负读书人。小生姓安名秀实。洛阳人氏。自幼颇习儒业。学成满腹文章。只是一生不能忘情花酒。到此汴梁。有一歌者宋引章。和小生作伴。当初他要嫁我来。如今却嫁了周舍。他有个八拜交的姐姐是赵盼儿。我去与他劝一劝。有何不可。赵大姐在家么。〔正旦扮赵盼儿上云〕妾身赵盼儿是也。听的有人叫门。我开门看咱。〔见科云〕我道是谁。原来是妹夫。你那里来。〔安秀实云〕我一径的来相烦你。当初姨姨引章要嫁我来。如今却要嫁周舍。我央及你劝他一劝。〔正旦云〕当初这亲事不许你来。如今又要嫁别人。端的姻缘事非同容易也呵〔唱〕
　　【仙吕点绛唇】妓女追陪。觅钱一世。临收计。怎做的百纵千随。知重咱风流媚。
　　【混江龙】我想这姻缘匹配。少一时一刻强难为。如何可意。怎的相知。怕不便脚搭着脑杓成事早。怎知他手拍着胸脯悔后迟。寻前程。觅下稍。恰便是黑海也似难寻觅。料的来人心不问。天理难欺。
　　【油葫芦】姻缘簿全凭我共你。谁不待拣个称意的。他每都拣来拣去百千回。待嫁一个老实的又怕尽世儿难成对。待嫁一个聪俊的又怕半路里轻抛弃。遮莫向狗溺处藏。遮莫向牛屎里堆。忽地便吃了一个合扑地。那时节睁着眼怨他谁。
　　【天下乐】我想这先嫁的还不曾过几日。早折的容也波仪。瘦似鬼。只教你难分说难告诉空泪垂。我看了些觅前程俏女娘。见了些铁心肠男子辈。便一生里孤眠我也直甚颓。
　　〔云〕妹夫。我可也待嫁个客人。有个比喻。〔安秀实云〕喻将何比。〔正旦唱〕
　　【那咤令】待妆个老实。学三从四德。争奈是匪妓。都三心二意。端的是那里。是三梢末尾。俺虽居在柳陌中。花街内。可是那件儿便宜。
　　【鹊踏枝】俺不是卖查梨。他可也逞刀锥。一个个败坏人伦。乔做胡为。〔云〕但来两三遭。不问那厮要钱。他便道这弟子敲镘儿哩。〔唱〕但见俺有些儿不伶俐。便说是女娘家要哄骗东西。
　　【寄生草】他每有人爱为娼妓。有人爱作次妻。干家的干落得淘闲气。买虚的看取些羊羔利。嫁人的早中了拖刀计。他正是南头做了北头开。东行不见西行例。
　　〔云〕妹夫。你且坐一坐。我去劝他。劝的省时。你休欢喜。劝不省时。休烦恼。〔安秀实云〕我不坐了。且回家去等信罢。大姐留心者。〔下〕〔正旦做行科见外旦云〕妹子。你那里人情去。〔外旦云〕我不人情去我待嫁人哩。〔正旦云〕我正来与你保亲。〔外旦云〕你保谁。〔正旦云〕我保安秀才。〔外旦云〕我嫁了安秀才呵。一对儿好打莲花落。〔正旦云〕你待嫁谁。〔外旦云〕我嫁周舍。〔正旦云〕你如今嫁人。莫不还早哩。〔外旦云〕有甚么早不早。今日也大姐。明日也大姐。出了一包儿脓。我嫁了做一个张郎家妇。李郎家妻。立个妇名。我做鬼也风流的。〔正旦唱〕
　　【村里迓鼓】你也合三思而行。再思可矣。你如今年纪小哩。我与你慢慢的别寻个姻配。你可便宜。只守着铜斗儿家缘家计。也是你歹姐姐把衷肠话劝妹妹。我伯你受不过男儿气息。
　　〔云〕妹子。那做丈夫的做的子弟。做子弟的做不的丈夫。〔外旦云〕你说我听咱。〔正旦唱〕
　　【元和令】做丈夫的便做不的子弟。那做子弟的他影儿里会虚脾。那做丈夫的忒老实。〔外旦云〕那周舍穿着一架子衣服。可也堪爱哩。〔正旦唱〕那厮虽穿着几件虼蜋皮。人伦事晓得甚的。
　　〔云〕妹子。你为甚么就要嫁他。〔外旦云〕则为他知重您妹子。因此要嫁他。〔正旦云〕他怎么知重你。〔外旦云〕一年四季。夏天我好的一觉响睡。他替你妹子打着扇。冬天替你妹子温的铺盖儿暖了。着你妹子歇息。但你妹子那里人情去。穿的那一套衣服。戴的那一副头面。替你妹子提领系。整钗镮。只为他这等知重。你妹子因此上一心要嫁他。〔正旦云〕你原来为这般呵。〔唱〕
　　【上马娇】我听的说就里。你原来为这的。倒引的我忍不住笑微微。你道是暑月间扇子搧着你睡。冬月间着炭火煨。那愁他寒色透重衣。
　　【游四门】吃饭处把匙头挑了筋共皮。出门去提领系整衣袂。戴插头面整梳篦。衠一味是虚脾。女娘每不省越着迷。
　　【胜葫芦】你道这子弟情肠甜似蜜。但娶到他家里。多无半载。周年相弃掷。早努牙突嘴。拳椎脚踢。打的你哭啼啼。
　　【幺篇】恁时节船到江心补漏迟。烦恼怨他谁。事要前思免后悔。我也劝你不得。有朝一日。准备着搭救你块望夫石。
　　〔云〕妹子。久以后你受苦呵。休来告我。〔外旦云〕我便有那该死的罪。我也不来央告你。〔周舍上云〕小的每。把这礼物摆的好看些。〔正旦云〕来的敢是周舍。那厮不言语便罢。他若但言。着他吃我几嘴好的。〔周舍云〕那壁姨姨敢是赵盼儿么。〔正旦云〕然也。〔周舍云〕请姨姨吃些茶饭波。〔正旦云〕你请我家里饿皮脸。也揭了锅儿底。窨子里秋月。不曾见这等食。〔周舍云〕央及姨姨保门亲事。〔正旦云〕你着我保谁。〔周舍云〕保宋引章。〔正旦云〕你着我保宋引章那些儿。保他那针指油面。刺绣铺房。大裁小剪。生儿长女。〔周舍云〕这歪刺骨好歹嘴也。我已成了事。不索央你。〔正旦云〕我去罢。〔做出门科〕〔安秀实上云〕姨姨劝的引章如何。〔正旦云〕不济事了也。〔安秀实云〕这等呵。我上朝求官应举去罢。〔正旦云〕你且休去。我有用你处哩。〔安秀实云〕依着姨姨说。我且在客店中安下。看你怎么发付我。〔下〕〔正旦唱〕
　　【赚煞】这妮子是狐魅人女妖精。缠郎君天魔祟。则他那裤儿里休猜做有腿。吐下鲜红血则当做苏木水。耳边休采那等闲食。那的是最容易剜眼睛嫌的。则除是亲近着他便欢喜。〔带云〕着他疾省呵。〔唱〕哎。你个双郎子弟。安排下金冠霞帔。〔带云〕一个夫人来到手儿里了。〔唱〕却则为三千张茶引嫁了冯魁。〔下〕
　　〔周舍云〕辞了母亲。着大姐上轿。回咱郑州去来。〔诗云〕纔出娼家门。便作良家妇。〔外旦诗云〕只怕吃了良家亏。还想娼家做。〔同下〕
　　〔音释〕
　　蕡音焚　杓绳昭切　觅忙闭切　的音底　溺尼叫切　日人智切　实绳知切　德当美切　息丧挤切　虼音乞　蜋音郎　系音戏　篦邦迷切　衠音肫　密忙闭切　踢音体　得当美切　石绳知切　窨音荫　魅音妹　祟音岁　食绳知切　剜碗平声　帔音备
　　第二折
　　〔周舍同外旦上云〕自家周舍是也。我骑马一世。驴背上失了一脚。我为娶这妇人呵。整整磨了半截舌头。纔成得事。如今着这妇人上了轿。我骑了马。离了汴京。来到郑州。让他轿子在头里走。怕那一般的舍人说周舍娶了宋引章。被人笑话。则见那轿子一晃一晃的。我向前打那抬轿的小厮道。你这等欺我。举起鞭子就打。问他道你走便走。晃怎么。那小厮道。不干我事。妳妳在里边不知做甚么。我揭起轿帘一看。则见他精赤条条的在里面打筋斗。来到家中。我说你套一床被我盖。我到房里。只见被子倒高似床。我便叫那妇人在那里。则听的被子里答应道。周舍。我在被子里面哩。我道在被子里面做甚么。他道我套绵子。把我翻在里头了。我拿起棍来恰待要打。他道。周舍打我不打紧。休打了隔壁王婆婆。我道好也。把邻舍都翻在被里面。〔外旦云〕我那里有这等事。〔周舍云〕我也说不得这许多。兀那贱人。我手里有打杀的。无有买休卖休的。且等我吃酒去。回来慢慢的打你。〔下〕〔外旦云〕不信好人言。必有恓惶事。当初赵家姐姐劝我不听。果然进的门来。打了我五十杀威棒。朝打暮骂。怕不死在他手里。我这隔壁有个王货郎。他如今去汴梁做买卖。我写一封书稍将去。着俺母亲和赵家姐姐来救我。若来迟了。我无那活的人也。天那。只被你打杀我也。〔下〕〔卜儿哭上云〕自家宋引章的母亲便是。有我女孩儿从嫁了周舍。昨日王货郎寄信来。上写着道从到他家进门。打了五十杀威棒。如今朝打暮骂。看看至死。可急急央赵家姐姐来救我。我拿着书去与赵家姐姐说知。怎生救他去。引章孩儿。则被你痛杀我也〔下〕〔正旦上云〕自家赵盼儿。我想这门衣饭。几时是了也呵。〔唱〕
　　【商调集贤宾】咱这几年来待嫁人心事有。听的道谁揭债谁买休。他每待强巴劫深宅大院。怎知道摧折了舞榭歌楼。一个个眼张狂似漏了网的游鱼。一个个嘴卢都似跌了弹的斑鸠。御园中可不道是栽路柳。好人家怎容这等娼优。他每初时间有些实意。临老也没回头。
　　【逍遥乐】那一个不因循成就。那一个不顷刻前程。那一个不等闲间罢手他每一做一个水上浮沤。和爷娘结下不厮见的寃雠。恰便似日月参辰和卯酉。正中那男儿机彀。他使那千般贞烈。万种恩情。到如今一笔都勾
　　〔卜儿上云〕这是他门首。我索过去。〔做见科云〕大姐。烦恼杀我也〔正旦云〕妳妳。你为甚么这般啼哭。〔卜儿云〕好教大姐知道。引章不听你劝。嫁了周舍。进门去打了五十杀威棒。如今打的看看至死。不久身亡姐姐怎生是好。〔正旦云〕呀。引章吃打了也。〔唱〕
　　【金菊香】想当日他暗成公事只怕不相投。我作念你的言词今日都应口。则你那去时恰便似去秋。他本是薄幸的班头。还说道有恩爱结绸缪。
　　【醋葫芦】你铺排着鸳衾和凤帱。指望效天长共地久。蓦入门知滋味便合休。几番家眼睁睁打干净待离了我这手。〔带云〕赵盼儿〔唱〕你做的个见死不救。可不羞杀桃园中杀白马宰乌牛。
　　〔云〕既然是这般呵。谁着你嫁他来。〔卜儿云〕大姐。周舍说誓来。〔正旦唱〕
　　【幺篇】那一个不嘇可可道横死亡。那一个不实丕丕拔了短筹。则你这亚仙子母老实头。普天下爱女娘的子弟口。〔带云〕妳妳。不则周舍说慌也。〔唱〕那一个不指皇天各般说咒。恰似秋风过耳早休休。
　　〔卜儿云〕姐姐。怎生搭救引章孩儿。〔正旦云〕妳妳。我有两个压被的银子。咱两个拿着买休去来。〔卜儿云〕他说来则有打死的。无有买休卖休的。〔正旦寻思科做与卜耳语科云〕则除是这般。〔卜儿云〕可是中也不中。〔正旦云〕不妨事。将书来我看。〔卜递书科正旦念云〕引章拜上姐姐并妳妳。当初不信好人之言。果有恓惶之事。进得他门。便打我五十杀威棒。如今朝打暮骂。禁持不过。你来的早。还得见我。来得迟呵。不能勾见我面了。只此拜上。妹子也。当初谁教你做这事来。〔唱〕
　　【幺篇】想当初有忧呵同共忧。有愁呵一处愁。他道是残生早晚丧荒坵。做了个游街野巷村务酒。你道是百年之后。〔云〕妹子也。你不道来这个也大姐。那个也大姐。出了一包脓。不知嫁个张郎妇李郎妻。〔唱〕立一个妇名儿做鬼也风流。
　　〔云〕妳妳。那寄书的人去了不曾。〔卜儿云〕还不曾去哩。〔正旦云〕我写一封书寄。与引章去。〔做写科〕〔唱〕
　　【后庭花】我将这情书亲自修。教他把天机休泄漏。传示与休莽戆收心的女。拜上你浑身疼的歹事头〔带云〕引章。我怎的劝你来。〔唱〕你好没来由。遭他毒手。无情的棍棒抽。赤津津鲜血流。逐朝家如暴囚。怕不将性命丢。况家乡隔郑州。有谁人相睬瞅。空这般出尽丑。
　　〔卜儿哭科云〕我那女孩儿。那里打熬得过。大姐。你可怎生的救他一救。〔正旦云〕妳妳放心。〔唱〕
　　【柳叶儿】则教你怎生消受。我索合再做个机谋。把这云鬟蝉鬓妆梳就。〔带云〕还再穿上些锦绣衣服。〔唱〕珊瑚钩。芙蓉扣。扭捏的身子儿别样娇柔。
　　【双雁儿】我着这粉脸儿搭救你女骷髅。割舍的一不做二不休。??了个由他咒也波咒。不是我说大口。怎出得我这烟月手
　　〔卜儿云〕姐姐到那里子细着。〔哭科云〕孩儿。则被你烦恼杀了我也。〔正旦唱〕
　　【浪里来煞】你收拾了心上忧。你展放了眉间皱。我直。着花叶不损觅归秋。那厮爱女娘的心见的便似驴共狗。卖弄他玲珑剔透。〔云〕我到那里。三言两句。肯写休书。万事俱休。若是不肯写休书。我将他掐一掐。拈一拈。搂一搂。抱一抱。着那厮通身酥。遍体麻。将他鼻凹儿抹上一块砂糖。着那厮■〈口忝〉又■〈口忝〉不着。吃又吃不着。赚得那厮写了休书。引章将的休书来。淹的撇了。我这里出了门儿。〔唱〕可不是一场风月我着那汉一时休。〔下〕
　　〔音释〕
　　晃音谎　宅池斋切　沤音欧　蓦音陌　嘇参上声　戆音状　暴音仆　瞅音揪　骷音枯　髅音娄　凹汪卦切　■〈口忝〉音忝　赚音湛
　　第三折
　　〔周舍同店小二上诗云〕万事分已定。浮生空自忙。无非花共酒。恼乱我心肠。店小二。我着你开着这个客店。我那里希罕你那房钱养家。不问官妓私科子。只等有好的来你客店里。你便来叫我。〔小二云〕我知道。只是你脚头乱。一时间那里寻你去。〔周舍云〕你来粉房里寻我。〔小二云〕粉房里没有呵〔周舍云〕赌房里来寻〔小二云〕赌房里没有呵。〔周舍云〕牢房里来寻。〔下〕〔丑扮小闲挑笼上〕〔诗云〕钉靴雨伞为活计。偷寒送暖作营生。不是闲人闲不得。及至得了闲时又闲不成。自家张小闲的便是。平生做不的买卖。止是与歌者姐姐每叫些人。两头往来。传消寄信都是我。这里有个大姐赵盼儿。着我收拾两箱子衣服行李。往郑州去。都收拾停当了。请姐姐上马。〔正旦上云〕小闲。我这等打扮。可冲动得那厮么。〔小闲做倒科〕〔正旦云〕你做甚么哩。〔小闲云〕休道冲动那厮。这一会儿连小闲也酥倒了。〔正旦唱〕
　　【正宫端正好】则为他满怀愁。心间闷。做的个进退无门。那婆娘家一涌性无思忖。我可也强打入迷魂阵。
　　【滚绣球】我这里微微的把气喷。输个姓因。怎不教那厮背槽抛粪。更做道普天下无他这等郎君。想着容易情忒献勤。几番家待要不问。第一来我则是可怜见无主娘亲。第二来是我惯曾为旅偏怜客。第三来也是我自己贪杯惜醉人。到那里呵也索费些精神。
　　〔云〕说话之间。早来到郑州地方了。小闲接了马者。且在柳阴下歇一歇咱。〔小闲云〕我知道。〔正旦云〕小闲。咱闲口论闲话。这好人家好举止。恶人家恶家法。〔小闲云〕姐姐。你说我听。〔正旦唱〕
　　【倘秀才】县君的则是县君。妓人的则是妓人。怕不扭捏着身子蓦入他门。怎禁他使数的。到支分。背地里暗忍。
　　【滚绣球】那好人家将粉扑儿浅淡匀。那里像咱干茨腊手抢着粉。好人家将那篦梳儿慢慢地铺鬓。那里像咱解了那襻胸带下颏上勒一道深痕。好人家知个远近。觑个向顺。衠一味良人家风韵。那里像咱们恰便似空房中锁定个猢狲。有那千般不实乔躯老。有万种虚嚣歹议论。断不了风尘。
　　〔小闲云〕这里一个客店。姐姐好住下罢。〔正旦云〕叫店家来。〔店小二见科〕〔正旦云〕小二哥。你打扫一间干净房儿。放下行李。你与我请将周舍来。说我在这里久等多时也。〔小二云〕我知道。〔做行叫科云〕小哥在那里。〔周舍上云〕店小二。有甚么事。〔小二云〕店里有个好女子请你哩。〔周舍云〕咱和你就去来。〔做见科云〕是好一个科子也。〔正旦云〕周舍你来了也。〔唱〕
　　【幺篇】俺那妹子儿有见闻。可有福分。抬举的个丈夫俊上添俊。年纪儿恰正青春。〔周舍云〕我那里曾见你来。我在客火里。你弹着一架筝。我不与了你个褐色紬段儿。〔正旦云〕小的你可见来。〔小闲云〕不曾见他有甚么褐色紬段儿。〔周舍云〕哦。早起杭州散了。赶到陕西。客火里吃酒。我不与了大姐一分饭来。〔正旦云〕小的每。你可见来。〔小闲云〕我不曾见。〔正旦唱〕你则是忒现新。忒忘昏。更做道你眼钝。那唱词话的有两句留文。咱也曾武陵溪畔曾相识。今日佯推不认人。我为你断梦劳魂。
　　〔周舍云〕我想起来了。你敢是赵盼儿么。〔正旦云〕然也。〔周舍云〕你是赵盼儿。好。好。当初破亲也是你来。小二。关了店门。则打这小闲。〔小闲云〕你休要打我。俺姐姐将着锦绣衣服。一房一卧来嫁你。你倒打我。〔正旦云〕周舍。你坐下。你听我说。你在南京时。人说你周舍名字。说的我耳满鼻满的。则是不曾见你。后得见你呵。害的我不茶不饭。只是思想着你。听的你娶了宋引章。教我如何不恼。周舍。我待嫁你。你却着我保亲。〔唱〕
　　【倘秀才】我当初倚大呵妆儇主婚。怎知我嫉妬呵特故里破亲。你这厮外相儿通疎就里村。你今日结婚姻。咱就肯罢论。
　　〔云〕我好意将着车辆鞍马奁房来寻你。你刬地将我打骂。小骂拦回车儿。咱家去来。〔周舍云〕早知姐姐来嫁我。我怎肯打舅舅。〔正旦云〕你真个不知道。你既不知。你休出店门。只守着我坐下。〔周舍云〕你说一两日。就是一个年。您儿也坐的将去。〔外旦上云〕周舍两三日不家去。我寻到这店门首。我试看咱。原来是赵盼儿和周舍坐哩。兀那老弟子不识羞。直赶到这里来。周舍。你再不要来家。等你来时。我拿一把刀子。你拿一把刀子。和你一递一刀子截哩。〔下〕〔周舍取棍科云〕我和你抢生吃哩。不是妳妳在这里。我打杀你。〔正旦唱〕
　　【脱布衫】我更是的不待饶人。我为甚不敢明闻。肋底下插此木自稳怎见你便打他一顿。
　　【小梁州】可不道一夜夫妻百夜恩。你可便息怒停嗔。你村时节背地里使些村。对着我合思忖那一个双同叔打杀俏红裙。
　　【幺篇】则见他恶哏哏摸按着无情棍。便有火性的不似你个郎君。〔云〕你拿着偌粗的棍棒。倘或打杀他呵。可怎了。〔周舍云〕丈夫打杀老婆。不该偿命。〔正旦云〕这等说谁敢嫁你。〔背唱〕我假意儿瞒。虚科儿喷。着这厮有家难逩妹子也你试看咱风月救风尘。
　　〔云〕周舍。你好道儿。你这里坐着。点的你媳妇来骂我这一场小闲。拦回车儿。咱回去来。〔周舍云〕好。妳妳。请坐。我不知道他来。我若知道他来。我就该死。〔正旦云〕你真个不曾使他来。这妮子不贤惠。打一棒快球子。你舍的宋引章。我一发嫁你。〔周舍云〕我到家里就休了他。〔背云〕且慢着。那个妇人是我平日间打怕的。若与了一纸休书。那妇人就一道烟去了。这婆娘他若是不嫁我呵。可不弄的尖担两头脱。休的造次。把这婆娘摇撼的实着。〔向旦云〕妳妳。您孩儿肚肠是驴马的见识。我今家去把媳妇休了呵。妳妳你把肉吊窗儿放下来。可不嫁我。做的个尖担两头脱。妳妳。你说下个誓着。〔正旦云〕周舍。你真个要我赌咒。你若休了媳妇。我不嫁你呵。我着堂子里马踏杀。灯草打折肷儿骨。你逼的我赌这般重咒哩。〔周舍云〕小二将酒来。〔正旦云〕休买酒。我车儿上有十瓶酒哩。〔周舍云〕还要买羊。〔正旦云〕休买羊。我车上有个熟羊哩。〔周舍云〕好好好。待我买红去。〔正旦云〕休买红。我箱子里有一对大红罗。周舍。你争甚么那你的便是我的。我的就是你的〔唱〕
　　【二煞】则这紧的到头终是紧。亲的原来只是亲。凭着我花朵儿身躯。笋条儿年纪。为这锦片儿前程。倒赔了几锭儿花银。??着个十米九糠。问甚么两妇三妻。受了些万苦千辛。我着人头上气忍。不枉了一世做郎君。
　　【黄锺尾】你穷杀呵甘心守分捱贫困。你富呵休笑我饱暖生淫惹议论。您心中觑个意顺。但休了你这眼下人。不要你钱财使半文。早是我走将来自上门。家业家私待你六亲。肥马轻裘待你一身。倒贴了奁房和你为眷姻。〔云〕我若还嫁了你。我不比那宋引章。针指油面。刺绣铺房。大裁小剪。都不晓得一些儿的。〔唱〕我将你写了的休书正了本。〔同下〕
　　〔音释〕
　　茨音慈　襻音盼　颏音孩　嚣音枭　儇呼关切　奁音廉　刬音产　哏狠平声　逩本去声　撼含上声　肷音廉
　　第四折
　　〔外旦上云〕这些时周舍敢待来也。〔周舍上见科〕〔外旦云〕周舍。你要吃甚么茶饭。〔周舍做怒科云〕好也。将纸笔来。写与你一纸休书。你快走。〔外旦接休书不走科云〕我有甚么不是。你休了我。〔周舍云〕你还在这里。你快走。〔外旦云〕你真个休了我。你当初要我时。怎么样说来。你这负心汉。害天灾的。你要去我偏不去。〔周舍推出门科〕〔外旦云〕我出的这门来。周舍。你好痴也。赵盼儿姐姐。你好强也。我将着这休书直至店中寻姐姐去来。〔下〕〔周舍云〕这贱人去了。我到店中娶那妇人去。〔做到店科叫云〕店小二。恰纔来的那妇人在那里。〔小二云〕你刚出门。他也上马去了。〔周舍云〕倒着他道儿了。将马来我赶将他去。〔小二云〕马揣驹了〔周舍云〕鞁骡子。〔小二云〕骡子漏蹄。〔周舍云〕这等我步行赶将他去。〔小二云〕我也赶他去。〔同下〕〔旦同外旦上〕〔外旦云〕若不是姐姐。我怎能勾出的这门也。〔正旦云〕走走走。〔唱〕
　　【双调新水令】笑吟吟案板似写着休书。则俺这脱空的故人何处。卖弄他能爱女。有权术。怎禁那得胜葫芦。说到有九千句。
　　〔云〕引章。你将那休书来与我看咱。〔外旦付休书〕〔正旦换科云〕引章。你再要嫁人时。全凭这一张纸是个照证。你收好者。〔外旦接科周舍赶上喝云〕贱人那里去。宋引章。你是我的老婆如何逃走。〔外旦云〕周舍。你与了我休书。赶出我来了。〔周舍云〕休书上手模印五个指头。那里四个指头的是休书。〔外旦展看周夺咬碎科〕〔外旦云〕姐姐。周舍咬了我的休书也。〔旦上救科〕〔周舍云〕你也是我的老婆。〔正旦云〕我怎么是你的老婆。〔周舍云〕你吃了我的酒来。〔正旦云〕我车上有十瓶好酒。怎么是你的。〔周舍云〕你可受我的羊来。〔正旦云〕我自有一只熟羊。怎么是你的。〔周舍云〕你受我的红定来。〔正旦云〕我自有大红罗。怎么是你的。〔唱〕
　　【乔牌儿】酒和羊车上物。大红罗自将去。你一心淫滥无是处。要将人白赖取。
　　〔周舍云〕你曾说过誓嫁我来。〔正旦唱〕
　　【庆东原】俺须是卖空虚。凭着那说来的言咒誓为活路。〔带云〕怕你不信呵。〔唱〕徧花街请到娼家女。那一个不对着明香宝烛。那一个不指着皇天后土。那一个不赌着鬼戮神诛。若信这呪盟言。早死的绝门户。
　　〔云〕引章妹子。你跟将他去。〔外旦怕科云〕姐姐。跟了他去就是死。〔正旦唱〕
　　【落梅风】则为你无思虑。忒模糊。〔周舍云〕休书已毁了。你不跟我去待怎么。〔外旦怕科〕〔正旦云〕妹子休慌莫怕。咬碎的是假休书。〔唱〕我特故抄与你个休书题目。我跟前见放着这亲模。〔周舍夺科〕〔正旦唱〕便有九头牛也拽不出去。
　　〔周扯二旦科云〕明有王法。我和你告官去来。〔同下〕〔外扮孤引张千上〕〔诗云〕声名德化九重闻。良夜家家不闭门。雨后有人耕绿野。月明无犬吠花村。小官郑州守李公弼是也。今日升起早衙。断理些公事。张千。喝撺箱。〔张千云〕理会的。〔周舍同二旦卜儿上〕〔周叫云〕寃屈也。〔孤云〕告甚么事。〔周舍云〕大人可怜见。混赖我媳妇。〔孤云〕谁混赖你的媳妇。〔周舍云〕是赵盼儿设计混赖我媳妇宋引章。〔孤云〕那妇人怎么说。〔正旦云〕宋引章是有丈夫的。被周舍强占为妻。昨日又与了休书。怎么是小妇人混赖他的。〔唱〕
　　【雁儿落】这厮心狠毒。这厮家豪富。衠一味虚肚肠。不踏着实途路。
　　【得胜令】宋引章有亲夫。他强占作家属。淫乱心情歹。凶顽胆气粗。无徒。到处里胡为做。现放着休书。望恩官明鉴取。
　　〔安秀实上云〕适纔赵盼儿使人来说。宋引章已有休书了。你快告官去。便好取他。这里是衙门首。不免高叫道寃屈也。〔孤云〕衙门外谁闹。拿过来。〔张千拏入科云〕告人当面。〔孤云〕你告谁来。〔安秀实云〕我安秀实聘下宋引章。被郑州周舍强夺为妻。乞大人做主咱。〔孤云〕谁是保亲。〔安秀实云〕是赵盼儿。〔孤云〕赵盼儿。你说宋引章原有丈夫。是谁。〔正旦云〕正是这安秀才。〔唱〕
　　【沽美酒】他幼年间便习儒。腹隐着九经书。又是俺共里同村一处居。接受了钗环财物。明是个良人妇。
　　〔孤云〕赵盼儿。我问你。这保亲的委是你么。〔正旦云〕是小妇人。〔唱〕
　　【太平令】现放着保亲的堪为凭据。怎当他抢亲的百计亏图。那里是明婚正娶。公然的伤风败俗。今日个诉与太府做主。可怜见断他夫妻完聚。
　　〔孤云〕周舍。那宋引章明明有丈夫的。你怎生还赖是你的妻子。若不看你父亲面上。送你有司问罪。您一行人听我下断。周舍杖六十与民一体当差。宋引章仍归安秀才为妻。赵盼儿等宁家住坐。〔词云〕只为老虔婆爱贿贪钱。赵盼儿细说根原。呆周舍不安本业。安秀才夫妇团圆。〔众叩谢科〕〔正旦唱〕
　　【收尾】对恩官一一说缘故。分剖开贪夫怨女。面糊盆再休说死生交。风月所重谐燕莺侣。
　　〔音释〕
　　鞁音备　术绳朱切　物音务　目音暮　撺粗酸切　属绳朱切　做租去声　俗词疽切　呆音谐
　　题目　安秀才花柳成花烛　
　　正名　赵盼儿风月救风尘
　　赵盼儿风月救风尘杂剧终

《元曲选》　赵氏孤儿大报雠杂剧　（明）臧晋叔 编
　　赵氏孤儿大报雠杂剧　　（元）纪君祥 撰
　　●赵氏孤儿大报雠杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　第五折 
　　　〔音释〕 
　　题目　公孙杵臼耻勘问　正名　赵氏孤儿大报雠 
　　楔子
　　〔凈扮屠岸贾领卒子上诗云〕人无害虎心。虎有伤人意。当时不尽情。过后空淘气。某乃晋国大将屠岸贾是也。俺主灵公在位。文武千员。其信任的只有一文一武。文者是赵盾。武者即某矣。俺二人文武不和。常有伤害赵盾之心。争奈不能入手。那赵盾儿子唤做赵朔。现为灵公驸马。某也曾遣一勇士鉏麑。仗着短刀越墙而过。要刺杀赵盾。谁想鉏麑触树而死。那赵盾为劝农出到郊外。见一饿夫在桑树下垂死。将酒饭赐他饱餐了一顿。其人不辞而去。后来西戎国进贡一犬。呼曰神獒。灵公赐与某家。自从得了那个神獒。便有了害赵盾之计。将神獒锁在凈房中。三五日不与饮食。于后花园中扎下一个草人。紫袍玉带。象■〈闲〉乌靴。与赵盾一般打扮。草人腹中悬一付羊心肺。某牵出神獒来。将赵盾紫袍剖开。着神獒饱餐一顿。依旧锁入凈房中。又饿了三五日。复行牵出那神獒。扑着便咬。剖开紫袍。将羊心肺又饱餐一顿。如此试验百日。度其可用。某因入见灵公。只说今时不忠不孝之人。甚有欺君之意。灵公一闻其言。不胜大恼。便向某索问其人。某言西戎国进来的神獒。性最灵异。他便认的。灵公大喜。说当初尧舜之时。有獬豸能触邪人。谁想我晋国有此神獒。今在何处。某牵上那神獒去。其时赵盾紫袍玉带正立在灵公坐榻之边。神獒见了。扑着他便咬。灵公言。屠岸贾你放了神獒。兀的不是谗臣也。某放了神獒。赶着赵盾绕殿而走。争奈傍边恼了一人。乃是殿前太尉提弥明。一瓜搥打倒神獒。一手揪住脑杓皮。一手■〈扌班〉住下嗑子。只一劈将那神獒分为两半。赵盾出的殿门。便寻他原乘的驷马车。某已使人将驷马摘了二马。双轮去了一轮。上的车来。不能前去。傍边转过一个壮士。一臂扶轮。一手策马。逢山开路。救出赵盾去了。你道其人是谁。就是那桑树下饿夫灵辄。某在灵公根前说过。将赵盾三百口满门良贱。诛尽杀绝。止有赵朔与公主在府中。为他是个驸马。不好擅杀。某想剪草除根。萌芽不发。乃诈传灵公的命。差一使臣将着三般朝典。是弓弦药酒短刀。着赵朔服那一般朝典身亡。某已分付他疾去早来。回我的话〔诗云〕三百家属已灭门。止有赵朔一亲人。不论那般朝典死。便教剪草尽除根。〔下〕〔冲末扮赵朔同旦公主上〕〔赵朔云〕小官赵朔。官拜都尉之职。谁想屠岸贾与我父文武不和。搬弄灵公。将俺三百口满门良贱。诛尽杀绝了也。公主。你听我遗言。你如今腹怀有孕。若是你添个女儿。更无话说。若是个小厮儿呵。我就腹中与他个小名。唤做赵氏孤儿。待他长立成人。与俺父母雪冤报雠也。〔旦儿哭科云〕兀的不痛杀我也。〔外扮使命领从人上云〕小官奉主公的命。将三般朝典是弓弦药酒短刀。赐与驸马赵朔。随他服那一般朝典。取速而亡。然后将公主囚禁府中。小官不敢久停久住。即刻传命走一遭去。可早来到他府门首也。〔见科云〕赵朔跪者。听主公的命。为你一家不忠不孝。欺公坏法。将您满门良贱。尽行诛戮。尚有余辜。姑念赵朔有一脉之亲。不忍加诛。特赐三般朝典。随意取一而死。其公主囚禁在府。断绝亲疏。不许往来。兀那赵朔。圣命不可违慢。你早早自尽者。〔赵朔云〕公主。似此可怎了也。〔唱〕
　　【仙吕赏花时】枉了我报主的忠良一旦休。只他那蠹国的奸臣权在手。他平白地使机谋。将俺云阳市斩首。兀的是出气力的下场头。
　　〔旦儿云〕天那。可怜害的俺一家死无葬身之地也。〔赵朔唱〕
　　【幺篇】落不的身埋在故丘。〔云〕公主。我嘱付你的说话。你牢记者。〔旦儿云〕妾身知道了也。〔赵朔唱〕分付了腮边雨泪流。俺一句一回愁。待孩儿他年长后。着与俺这三百口可兀的报冤雠。〔死科下〕
　　〔旦儿云〕驸马。则被你痛杀我也。〔下〕〔使命云〕赵朔用短刀身亡了也。公主已囚在府中。小官须回主公的话去来。〔诗云〕西戎当日进神獒。赵家百口命难逃。可怜公主犹囚禁。赵朔能无决短刀〔下〕
　　〔音释〕
　　贾音古　盾音遯　鉏音雏　麑音移　獒音敖　扎音札　胜平声　使去声　长音掌　蠹音妬
　　第一折
　　〔屠岸贾上云〕某屠岸贾。只为公主怕他添了个小厮儿。久以后成人长大。他不是我的雠人。我已将公主囚在府中。这些时该分娩了。怎么差去的人去了许久。还不见来回报。〔卒子上报科云〕报的元帅得知。公主囚在府中。添了个小厮儿。唤做赵氏孤儿哩。〔屠岸贾云〕是真个唤做赵氏孤儿。等一月满足。杀这小厮也不为迟。令人传我的号令去。着下将军韩厥。把住府门。不搜进去的。只搜出来的。若有盗出赵氏孤儿者。全家处斩。九族不留。一壁与我张挂榜文。徧告诸将。休得违误。自取其罪。〔词云〕不争晋公主怀孕在身。产孤儿是我雠人。待满月钢刀■〈釒算斤〉死。纔称我削草除根。〔下〕〔旦儿抱倈儿上诗云〕天下人烦恼。都在我心头。犹如秋夜雨。一点一声愁。妾身晋室公主。被奸臣屠岸贾将俺赵家满门良贱。诛尽杀绝。今日所生一子。记的驸马临亡之时。曾有遗言。若是添个小厮儿。唤做赵氏孤儿。待他久后成人长大。与父母雪冤报雠。天那。怎能彀将这孩儿送出的这府门去。可也好也。我想起来。目下再无亲人。只有俺家门下程婴。在家属上无他的名字。我如今只等程婴来时。我自有个主意。〔外扮程婴背药箱上云〕自家程婴是也。元是个草泽医人。向在驸马府门下。蒙他十分优待。与常人不同可奈屠岸贾贼臣将赵家满门良贱。诛尽杀绝。幸得家属上无有我的名字。如今公主囚在府中。是我每日传茶送饭。那公主眼下虽然生的一个小厮。取名赵氏孤儿。等他长立成人。与父母报雠雪冤。只怕出不得屠贼之手。也是枉然。闻的公主呼唤。想是产后要什么汤药。须索走一遭去。可早来到府门首也。不必报复。径自过去。〔程婴见科云〕公主呼唤程婴。有何事。〔旦儿云〕俺赵家一门。好死的若楚也。程婴。唤你来别无甚事。我如今添了个孩儿。他父临亡之时。取下他一个小名。唤做赵氏孤儿。程婴。你一向在俺赵家门下走动。也不曾歹看承你。你怎生将这个孩儿掩藏出去。久后成人长大。与他赵氏报雠。〔程婴云〕公主。你还不知道。屠岸贾贼臣闻知你产下赵氏孤儿。四城门张挂榜文。但有掩藏孤儿的。全家处斩。九族不留。我怎么掩藏的他出去。〔旦儿云〕程婴。〔诗云〕可不道遇急思亲戚。临危托故人。你若是救出亲生子。便是俺赵家留得这条根。〔做跪科云〕程婴。你则可怜见俺赵家三百口。都在这孩儿身上哩。〔程婴云〕公主请起。假若是我掩藏出小舍人去。屠岸贾得知。问你要赵氏孤儿。你说道。我与了程婴也。俺一家儿便死了也罢。这小舍人休想是活的。〔旦儿云〕罢罢罢。程婴。我教你去的放心。〔诗云〕程婴心下且休慌。听吾说罢泪千行。他父亲身在刀头死。〔做拏裙带缢死科云〕罢罢罢。为母的也相随一命亡。〔下〕〔程婴云〕谁想公主自缢死了也。我不敢久停久住。打开这药箱。将小舍人放在里面。再将些生药遮住身子。天也。可怜见赵家三百余口。诛尽杀绝。止有一点点孩儿。我如今救的他出去。你便有福。我便成功。若是搜将出来呵。你便身亡。俺一家儿都也性命不保。〔诗云〕程婴心下自裁划。赵家门户实堪哀。只要你出的九重帅府连环寨。便是脱却天罗地网灾。〔下〕〔正末扮韩厥领卒子上云〕某下将军韩厥是也。佐于屠岸贾麾下。着某把守公主的府门。可是为何。只因公主生下一子。唤做赵氏孤儿。恐怕有人递盗将去。着某在府门上搜出来时。将他全家处斩。九族不留。小校。将公主府门把的严整者。嗨。屠岸贾。都似你这般损坏忠良。几时是了也呵。〔唱〕
　　【仙吕点绛唇】列国纷纷。莫强于晋。纔安稳。怎有这屠岸贾贼臣。他则把忠孝的公卿损。
　　【混江龙】不甫能风调雨顺。太平年宠用着这般人。忠孝的在市曹中斩首。奸佞的在帅府内安身。现如今全作威来全作福。还说甚半由君也半由臣。他他他把爪和牙布满在朝门。但违拗的早一个个诛夷尽。多咱是人间恶煞。可什么阃外将军。
　　〔云〕我想屠岸贾与赵盾两家儿结下这等深雠。几时可解也。〔唱〕
　　【油葫芦】他待要剪草防芽绝祸根。使着俺把府门。俺也是于家为国旧时臣。那一个藏孤儿的便不合将他隐。这一个杀孤儿的你可也心何忍。〔带云〕屠岸贾。你好狠也。〔唱〕有一日怒了上苍。恼了下民。怎不怕沸腾腾万口争谈论。天也显着个青脸儿不饶人。
　　【天下乐】却不道远在儿孙近在身。哎你个贼也波臣。和赵盾。岂可二十载同僚没些儿义分。便兴心使歹心。指贤人作歹人。他两个细评论还是那个狠。
　　〔云〕令人。门首觑者。看有甚么人出府门来。报复某家知道。〔卒子云〕理会的。〔程婴做慌走上云〕我抱着这药箱。里面有赵氏孤儿。天也可怜。喜的韩厥将军把住府门。他须是我老相公抬举来的。若是撞的出去。我与小舍人性命都得活也。〔做出门科〕〔正末云〕小校。拏回那抱药箱儿的人来。你是甚么人。〔程婴云〕我是个草泽医人。姓程。是程婴。〔正末云〕你在那里去来。〔程婴云〕我在公主府内煎汤下药来。〔正末云〕你下甚么药。〔程婴云〕下了个益母汤。〔正末云〕你这箱儿里面甚么物件。〔程婴云〕都是生药。〔正末云〕是甚么生药。〔程婴云〕都是桔梗甘草薄荷。〔正末云〕可有什么夹带。〔程婴云〕并无夹带。〔正末云〕这等你去。〔程婴做走正末叫科云〕程婴回来。这箱儿里面是甚么物件。〔程婴云〕都是生药。〔正末云〕可有甚么夹带。〔程婴云〕并无夹带。〔正末云〕你去。〔程婴做走正末叫科云〕程婴回来。你这其中必有暗昧。我着你去呵。似弩箭离弦。叫你回来呵。便似毡上拖毛。程婴。你则道我不认的你哩。〔唱〕
　　【河西后庭花】你本是赵盾家堂上宾。我须是屠岸贾门下人。你便藏着那未满月麒麟种。〔带云〕程婴你见么。〔唱〕怎出的这不通风虎豹屯。我不是下将军。也不将你来盘问。〔云〕程婴。我想你多曾受赵家恩来。〔程婴云〕是。知恩报恩。何必要说。〔正末唱〕你道是既知恩合报恩。只怕你要脱身难脱身。前和后把住门。地和天那处奔。若拿回审个真。将孤儿往报闻。生不能。死有准。
　　〔云〕小校靠后。唤您便来。不唤您休来。〔卒子云〕理会的。〔正末做揭箱子见科云〕程婴。你道是桔梗甘草薄荷。我可搜出人参来也。〔程婴做慌跪伏科〕〔正末唱〕
　　【金盏儿】见孤儿额颅上汗津津。口角头乳食歕。骨碌碌睁一双小眼儿将咱认。悄促促箱儿里似把声吞紧绑绑难展足。窄狭狭怎翻身。他正是成人不自在。自在不成人。
　　〔程婴词云〕告大人停嗔息怒。听小人从头分诉。想赵盾晋室贤臣。屠岸贾心生嫉妬。遣神獒扑害忠良。出朝门脱身逃去。驾单轮灵辄报恩。入深山不知何处。奈灵公听信谗言。任屠贼横行独步。赐驸马伏剑身亡。灭九族都无活路。将公主囚禁冷宫。那里讨亲人照顾。遵遗嘱唤做孤儿。子共母不能完聚。纔分娩一命归阴。着程婴将他掩护。久以后长立成人。与赵家看守坟墓。肯分的遇着将军。满望你拔刀相助。若再剪除了这点萌芽。可不断送他灭门绝户。〔正未云〕程婴。我若把这孤儿献将出去。可不是一身富贵。但我韩厥是一个顶天立地的男儿。怎肯做这般勾当。〔唱〕
　　【醉中天】我若是献出去图荣进。却不道利自己损别人。可怜他三百口亲丁尽不存。着谁来雪这终天恨。〔带云〕那屠岸贾若见这孤儿呵。〔唱〕怕不就连皮带筋捻成■〈艹齑〉粉。我可也没来由。立这样没眼的功勋。
　　〔云〕程婴。你抱的这孤儿出去。若屠岸贾问呵。我自与你回话。〔程婴云〕索谢了将军。〔做抱箱儿走出又回跪科〕〔正未云〕程婴。我说放你去。难道耍你。可快出去。〔程婴云〕索谢了将军。〔做走又回跪科〕〔正未云〕程婴。你怎生又回来。〔唱〕
　　【金盏儿】敢猜着我调假不为真。那知道蕙叹惜芝焚。去不去我几回家将伊尽。可怎生到门前兜的又回身。〔带云〕程婴。〔唱〕你既没包身胆。谁着你强做保孤人。可不道忠臣不怕死。怕死不忠臣。
　　〔程婴云〕将军。我若出的这府门去。你报与屠岸贾知道。别差将军赶来拏住我程婴。这个孤儿万无活理。罢罢罢。将军你拏将程婴去。请功受赏。我与赵氏孤儿。情愿一处身亡便了。〔正末云〕程婴。你好去的不放心也。〔唱〕
　　【醉扶归】你为赵氏存遗胤。我于屠贼有何亲。却待要乔做人情遣众军。打一个回风阵。你又忠我可也又信。你若肯舍残生我也愿把这头来刎。
　　【青歌儿】端的是一言一言难尽。〔带云〕程婴。〔唱〕你也忒眼内眼内无珍。将孤儿好去深山深处隐。那其间教训成人。演武修文。重掌三军。拿住贼臣。碎首分身。报答亡魂。也不负了我和你硬踹着是非门。担危困。
　　〔带云〕程婴。你去的放心者。〔唱〕
　　【赚煞尾】能可在我身儿上讨明白。怎肯向贼子行捱推问。猛??着撞阶基图个自尽。便留不得香名万古闻。也好伴鉏麑共做忠魂。你你你要殷懃。照觑晨昏。他须是赵氏门中一命根。直等待他年长进。纔说与从前话本。是必教报雠人休亡了我这大恩人。〔自刎下〕
　　〔程婴云〕呀。韩将军自刎了也。则怕军校得知。报与屠岸贾知道。怎生是好。我抱着孤儿须索逃命去来。〔诗云〕韩将军果是忠良。为孤儿自刎身亡。我如今放心前去。太平庄再做商量。〔下〕
　　〔音释〕
　　娩音免　■〈釒算斤〉音闸　称去声　行音杭　缢音记　划胡乖切　重平声　贼则平声　抝腰上声　阃坤上声　解上声　载上声　分去声　论平声　种上声　屯音豚　歕铺门切　断端去声　当去声　别邦爷切　强溪养切　将去声　胤音孕　白巴埋切　刎文上声
　　第二折
　　〔屠岸贾领卒子上云〕事不关心。关心者乱。某屠岸贾只为公主生下一个小的。唤做赵氏孤儿。我差下将军韩厥把住府门。搜检奸细。一面张挂榜文。若有掩藏赵氏孤儿者。全家处斩。九族不留。怕那赵氏孤儿。会飞上天去。怎么这早晚还不见送到孤儿。故我放心不下。令人。与我门外觑者。〔卒子报科云〕报元帅。祸事到了也。〔屠岸贾云〕祸从何来。〔卒子云〕公主在府中将裙带自缢而死。把府门的韩厥将军。也自刎身亡了也。〔屠岸贾云〕韩厥为何自刎了。必然走了赵氏孤儿。怎生是好。眉头一皱。计上心来。我如今不免诈传灵公的命。把晋国内但是半岁之下。一月之上。新添的小厮。都与我拘刷将来。见一个刴三剑。其中必然有赵氏孤儿。可不除了我这腹心之害。令人。与我张挂榜文。着晋国内但是半岁之下。一月之上。新添的小厮都拘刷到我帅府中来听令。违者全家处斩。九族不留。〔诗云〕我拘刷尽晋国婴孩。料孤儿没处藏埋。一任他金枝玉叶。难逃我剑下之灾。〔下〕〔正末扮公孙杵臼领家童上云〕老夫公孙杵臼是也。在晋灵公位下为中大夫之职。只因年纪高大。见屠岸贾专权。老夫掌不得王事。罢职归农。苫庄三顷地。扶手一张锄。住在这吕吕太平庄上。往常我夜眠斗帐听寒角。如今斜倚柴门数鴈行。倒大来悠哉也呵。〔唱〕
　　【南吕一枝花】兀的不屈沉杀大丈夫。损坏了真梁栋。被那些腌臜屠狗辈。欺负俺慷慨钓鳌翁。正遇着不道的灵公。偏贼子加恩宠。着贤人受困穷。若不是急流中将脚步抽回。险些儿闹市里把头皮断送。
　　【梁州第七】他他他在元帅府扬威也那耀勇。我我我在太平庄罢职归农。再休想鹓班豹尾相随从。他如今官高一品。位极三公。户封八县。禄享千锺。见不平处有眼如蒙。听呪骂处有耳如聋。他他他只将那会谄谀的着列鼎重裀。害忠良的便加官请俸。耗国家的都叙爵论功。他他他只贪着目前受用。全不省爬的高来可也跌的来肿。怎如俺守田园学耕种。早跳出伤人饿虎丛。倒大来从容。
　　〔程婴上云〕程婴。你好慌也。小舍人。你好险也。屠岸贾。你好狠也。我程婴虽然担着个死。撞出城来。闻的那屠岸贾见说走了赵氏孤儿。要将普国内半岁之下一月之上小孩儿每。都拘摄到元帅府里。不问是孤儿不是孤儿。他一个个亲手刴做三段。我将的这小舍人送到那厢去好。有了。我想吕吕太平庄上公孙杵臼。他与赵盾是一殿之臣。最相交厚。他如今罢职归农。那老宰辅是个忠直的人。那里堪可掩藏。我如今来到庄上。就在这芭棚下。放下这药箱。小舍人。你且权时歇息咱。我见了公孙杵臼便来看你。家童报复去。道有程婴求见。〔家童报科云〕有程婴在于门首。〔正末云〕道有请。〔家童云〕请进。〔正末见科云〕程婴。你来有何事。〔程婴云〕在下见老宰辅在这太平庄上。特来相访。〔正末云〕自从我罢官之后。众宰辅每好么。〔程婴云〕嗨。这不比老宰辅为官时节。如今屠岸贾专权。较往常都不同了也。〔正末云〕也该着众宰辅每劝谏劝谏。〔程婴云〕老宰辅。这等贼臣自古有之。便是那唐虞之世。也还有四凶哩。〔正末唱〕
　　【隔尾】你道是古来多被奸臣弄。便是圣世何尝没四凶。谁似这万人恨千人嫌一人重。他不廉不公。不孝不忠。单只会把赵盾全家杀的个绝了种。
　　〔程婴云〕老宰辅。幸得皇天有眼。赵氏还未绝种哩。〔正末云〕他家满门良贱三百余口。诛尽杀绝。便是驸马也被三般朝典短刀自刎了。公主也将裙带缢死了。还有什么种在那里。〔程婴云〕那前项的事。老宰辅都已知道。不必说了。近日公主囚禁府中。生下一子。唤做孤儿。这不是赵家是那家的种。但恐屠岸贾得知。又要杀坏。若杀了这一个小的。可不将赵家真绝了种也。〔正末云〕如今这孤儿却在那里。不知可有人救的出来么。〔程婴云〕老宰辅既有这点见怜之意。在下敢不实说。公主临亡时将这孤儿交付与了程婴。着好生照觑他。待到成人长大。与父母报雠雪恨。我程婴抱的这孤儿出门。被韩厥将军要拏的去报与屠岸贾。是程婴数说了一场。那韩厥将军放我出了府门。自刎而亡。如今将的这孤儿无处掩藏。我特来投奔老宰辅。我想宰辅与赵盾元是一殿之臣。必然交厚。怎生可怜见救这个孤儿咱。〔正末云〕那孤儿今在何处。〔程婴云〕现在芭棚下哩。〔正末云〕休惊諕着孤儿。你快抱的来。〔程婴做取箱开看科云〕谢天地。小舍人还睡着哩。〔正末接科〕〔唱〕
　　【牧羊关】这孩儿未生时绝了亲戚。怀着时灭了祖宗。便长成人也则是少吉多凶。他父亲斩首在云阳。他娘呵囚在禁中。那里是有血腥的白衣相。则是个无恩念的黑头虫。〔程婴云〕赵氏一家。全靠着这小舍人。要他报雠哩。〔正末唱〕你道他是个报父母的真男子。我道来则是个妨爷娘的小业种。
　　〔程婴云〕老宰辅不知。那屠岸贾为走了赵氏孤儿。普国内小的都拘刷将来。要伤害性命。老宰辅。我如今将赵氏孤儿偷藏在老宰辅根前。一者报赵驸马平日优待之恩。二者要救晋国小儿之命。念程婴年近四旬有五。所生一子。未经满月。待假妆做赵氏孤儿。等老宰辅告首与屠岸贾去。只说程婴藏着孤儿。把俺父子二人。一处身死。老宰辅慢慢的抬举的孤儿成人长大。与他父母报雠。可不好也。〔正末云〕程婴。你如今多大年纪了。〔程婴云〕在下四十五岁了。〔正末云〕这小的算着二十年呵。方报的父母雠恨。你再着二十年。也只是六十五岁。我再着二十年呵。可不九十岁了。其时存亡未知。怎么还与赵家报的雠。程婴。你肯舍的你孩儿。倒将来交付与我。你自首告屠岸贾处。说道太平庄上公孙杵臼藏着赵氏孤儿。那屠岸贾领兵校来拏住。我和你亲儿一处而死。你将的赵氏孤儿抬举成人。与他父母报雠。方纔是个长策。〔程婴云〕老宰辅。是则是。怎么难为的你老宰辅。你则将我的孩儿假妆做赵氏孤儿。报与屠岸贾去。等俺父子二人一处而死罢。〔正末云〕程婴。我一言已定。再不必多疑了。〔唱〕
　　【红芍药】须二十年酬报的主人公。恁时节纔称心胸。只怕我迟疾死后一场空。〔程婴云〕老宰辅。你精神还强健哩。〔正末唱〕我精神比往日难同。闪下这小孩童怎见功。你急切里老不的形容。正好替赵家出力做先锋。〔带云〕程婴。你只依着我便了。〔唱〕我委实的捱不彻暮皷晨钟。
　　〔程婴云〕老宰辅。你好好的在家。我程婴不识进退。平白地将着这愁布袋连累你老宰辅。以此放心不下。〔正末云〕程婴。你说那里话。我是七十岁的人。死是常事。也不争这早晚。〔唱〕
　　【菩萨梁州】向这傀儡棚中。鼓笛搬弄。只当做场短梦。猛回头早老尽英雄。有恩不报怎相逢。见义不为非为勇。〔程婴云〕老宰辅既应承了。休要失信。〔正末唱〕言而无信言何用。〔程婴云〕老宰辅。你若存的赵氏孤儿。当名标青史。万古留芳。〔正末唱〕也不索把咱来厮陪奉。大丈夫何愁一命终。况兼我白发髼松。
　　〔程婴云〕老宰辅。还有一件。若是屠岸贾拏住老宰辅。你怎熬的这三推六问。少不得指攀我程婴下来。俺父子两个死是分内。只可惜赵氏孤儿。终归一死。可不把你老宰辅干累了也。〔正末云〕程婴。你也说的是。我想那屠岸贾与赵驸马呵。〔唱〕
　　【三煞】这两家做下敌头重。但要访的孤儿有影踪。必然把太平庄上兵围拥。铁桶般密不通风。〔云〕那屠岸贾拿住了我。高声喝道。老匹夫岂不见三日前出下榜文。偏是你藏下赵氏孤儿。与俺作对。请波请波。〔唱〕则说老匹夫请先入瓮。也须知榜揭处天都动。偏你这罢职归田一老农。公然敢剔蝎撩蜂。
　　【二煞】他把绷扒吊拷般般用。情节根由细细穷。那其间枯皮朽骨难禁痛。少不得从实攀供。可知道你个程婴怕恐。〔带云〕程婴。你放心者。〔唱〕我从来一诺似千金重。便将我送上刀山与剑峯。断不做有始无终。
　　〔云〕程婴。你则放心前去。抬举的这孤儿成人长大。与他父母报雠雪恨。老夫一死。何足道哉。〔唱〕
　　【煞尾】凭着赵家枝叶千年永。晋国山河百二雄。显耀英材统军众。威压诸邦尽伏拱。徧拜公卿诉苦衷。祸难当初起下宫。可怜三百口亲丁饮剑锋。刚留得孤苦伶仃一小童。巴到今朝袭父封。提起冤雠泪如涌。要请甚旗牌下九重。早拿出奸臣帅府中。断首分骸祭祖宗。九族全诛不宽纵。恁时节纔不负你冒死存孤报主公。便是我也甘心儿葬近要离路傍冢。〔下〕
　　〔程婴云〕事势急了。我依旧将这孤儿抱的我家去。将我的孩儿送到太平庄上来。〔诗云〕甘将自己亲生子。偷换他家赵氏孤。这本程婴义分应该得。只可惜遗累公孙老大夫。〔下〕
　　〔音释〕
　　苫声占切　数上声　从去声　从音匆　首去声　傀匡委切　儡音垒　笛于梨切　髼音蓬　绷音崩　禁平声　诺囊入声　难去声　要平声
　　第三折
　　〔屠岸贾领卒子上云〕兀的不走了赵氏孤儿也。某已曾张挂榜文。限三日之内。不将孤儿出首。即将晋国内小儿但是半岁以下。一月以上。都拘刷到我帅府中。尽行诛戮。令人。门首觑者。若有首告之人。报复某家知道。〔程婴上云〕自家程婴是也。昨日将我的孩儿送与公孙杵臼去了。我今日到屠岸贾根前首告去来。令人报复去。道有了赵氏孤儿也。〔卒子云〕你则在这里。等我报复去。〔报科云〕报的元帅得知。有人来报赵氏孤儿有了也。〔屠岸贾云〕在那里。〔卒子云〕现在门首哩。〔屠岸贾云〕着他过来。〔卒子云〕着过来。〔做见科屠岸贾云〕兀那厮。你是何人。〔程婴云〕小人是个草泽医士程婴。〔屠岸贾云〕赵氏孤儿今在何处。〔程婴云〕在吕吕太平庄上公孙杵臼家藏着哩。〔屠岸贾云〕你怎生知道来。〔程婴云〕小人与公孙杵臼曾有一面之交。我去探望他。谁想卧房中锦绷绣褥上。躺着一个小孩儿。我想公孙杵臼年纪七十。从来没儿没女。这个是那里来的。我说道这小的莫非是赵氏孤儿么。只见他登时变色不能答应。以此知孤儿在公孙杵臼家里。〔屠岸贾云〕咄。你这匹夫。你怎瞒的过我。你和公孙杵臼往日无雠。近日无冤。你因何告他藏着赵氏孤儿。你敢是知情么。说的是万事全休。说的不是。令人。磨的剑快。先杀了这个匹夫者。〔程婴云〕告元帅暂息雷霆之怒。略罢虎狼之威。听小人诉说一遍咱。我小人与公孙杵臼原无雠隙。只因元帅传下榜文。要将晋国内小儿拘刷到帅府。尽行杀坏。我一来为救普国内小儿之命。二来小人四旬有五。近生一子。尚未满月。元帅军令。不敢不献出来。可不小人也绝后了。我想有了赵氏孤儿。便不损坏一国生灵。连小人的孩儿也得无事。所以出首。〔诗云〕告大人暂停嗔怒。这便是首告缘故。虽然救普国生灵。其实怕程家绝户。〔屠岸贾笑科云〕哦。是了。公孙杵臼元与赵盾一殿之臣。可知有这事来。令人。则今日点就本部下人马。同程婴到太平庄上拿公孙杵臼走一遭去。〔同下〕〔正末公孙杵臼上云〕老夫公孙杵臼是也。想昨日与程婴商议。救赵氏孤儿一事。今日他到屠岸贾府中首告去了。这早晚屠岸贾这厮必然来也呵。〔唱〕
　　【双调新水令】我则见荡征尘飞过小溪桥。多管是损忠良贼徒来到。齐臻臻摆着士卒。明晃晃列着枪刀。眼见的我死在今朝。更避甚痛笞掠。
　　〔屠岸贾同程婴领卒子上云〕来到这吕吕太平庄上也。令人。与我围了太平庄者。程婴。那里是公孙杵臼宅院。〔程婴云〕则这个便是。〔屠岸贾云〕拿过那老匹夫来。公孙杵臼。你知罪么。〔正末云〕我不知罪。〔屠岸贾云〕我知你个老匹夫和赵盾是一殿之臣。你怎敢掩藏着赵氏孤儿。〔正末云〕老元帅。我有熊心豹胆。怎敢掩藏着赵氏孤儿。〔屠岸贾云〕不打不招。令人。与我拣大棒子着实打者。〔卒子做打科正末唱〕
　　【驻马听】想着我罢职辞朝。曾与赵盾名为刎颈交。〔云〕这事是谁见来。〔屠岸贾云〕现有程婴首告着你哩。〔正末唱〕是那个埋情出告。元来这程婴舌是斩身刀。〔云〕你杀了赵家满门良贱三百余口。则剩下这孩儿。你又要伤他性命。〔唱〕你正是狂风偏纵扑天鵰。严霜故打枯根草。不争把孤儿又杀坏了。可着他三百口冤雠甚人来报。
　　〔屠岸贾云〕老匹夫。你把孤儿藏在那里。快招出来。免受刑法。〔正末云〕我有甚么孤儿藏在那里。谁见来。〔屠岸贾云〕你不招。令人。与我采下去着实打者。〔做打科屠岸贾云〕这老匹夫赖肉顽皮。不肯招承。可恼可恼。程婴。这原是你出首的。就着你替我行杖者。〔程婴云〕元帅。小人是个草泽医士。撮药尚然腕弱。怎生行的杖。〔程岸贾云〕程婴。你不行杖。敢怕指攀出你么。〔程婴云〕元帅。小人行杖便了。〔做拿杖子科屠岸贾云〕程婴。我见你把棍子拣了又拣。只拣着那细棍子。敢怕打的他疼了。要指攀下你来。〔程婴云〕我就拿大棍子打者。〔屠岸贾云〕住者。你头里只拣着那细棍子打。如今你却拿起大棍子来。三两下打死了呵。你就做的个死无招对。〔程婴云〕着我拿细棍子又不是。拿大棍子又不是。好教我两下做人难也。〔屠岸贾云〕程婴。你只拿着那中等棍子打。公孙杵臼老匹夫。你可知道行杖的就是程婴么。〔程婴行杖科云〕快招了者。〔三科了〕〔正末云〕哎哟。打了这一日。不似这几棍子打的我疼。是谁打我来。〔屠岸贾云〕是程婴打你来。〔正末云〕程婴。你刬的打我那。〔程婴云〕元帅。打的这老头儿兀的不胡说哩。〔正末唱〕
　　【鴈儿落】是那一个实丕丕将着麤棍敲。打的来痛杀杀精皮掉。我和你狠程婴有甚的雠。却教我老公孙受这般虐。
　　〔程婴云〕快招了者。〔正末云〕我招我招。〔唱〕
　　【得胜令】打的我无缝可能逃有口屈成招。莫不是那孤儿他知道。故意的把咱家指定了。〔程婴做慌科〕〔正末唱〕我委实的难熬尚兀自强着牙根儿闹。暗地里偷瞧。只见他早諕的腿脡儿摇。
　　〔程婴云〕你快招罢。省得打杀你。〔正末云〕有有有。〔唱〕
　　【水仙子】俺二人商议要救这小儿曹。〔屠岸贾云〕可知道指攀下来也。你说二人。一个是你了。那一个是谁。你实说将出来。我饶你的性命。〔正末云〕你要我说那一个。我说我说。〔唱〕哎一句话来到我舌尖上却咽了。〔屠岸贾云〕程婴。这桩事敢有你么。〔程婴云〕兀那老头儿。你休妄指平人。〔正末云〕程婴。你慌怎么。〔唱〕我怎生把你程婴道。似这般有上梢无下梢。〔屠岸贾云〕你头里说两个。你怎生这一会儿可说无了。〔正末唱〕只被你打的来不知一个颠倒。〔屠岸贾云〕你还不说。我就打死你个老匹夫。〔正末唱〕遮莫便打的我皮都绽。肉尽销。休想我有半字儿攀着。
　　〔卒子抱倈儿上科云〕元帅爷贺喜。土洞中搜出个赵氏孤儿来了也。〔屠岸贾笑科云〕将那小的拿近前来。我亲自下手。刴做三段。兀那老匹夫。你道无有赵氏孤儿。这个是谁。〔正末唱〕
　　【川拨棹】你当日演神獒把忠臣来扑咬。逼的他走死荒郊。刎死钢刀。缢死裙腰。将三百口全家老小尽行诛剿。并没那半个儿剩落。还不厌你心苗。
　　〔屠岸贾云〕我见了这孤儿。就不由我不恼也。〔正末唱〕
　　【七弟兄】我只见他左瞧。右瞧。怒咆哮。火不腾改变了狰狞貌。按狮蛮拽札起锦征袍。把龙泉扯离出沙鱼鞘。
　　〔屠岸贾怒云〕我拔出这剑来。一剑。两剑。三剑。〔程婴做惊疼科屠岸贾云〕把这一个小业种刴了三剑。兀的不称了我平生所愿也。〔正末唱〕
　　【梅花酒】呀。见孩儿卧血泊。那一个哭哭号号。这一个怨怨焦焦。连我也战战摇摇。直恁般歹做作。只除是没天道。呀。想孩儿离褥草。到今日恰十朝。刀下处怎耽饶。空生长枉劬劳。还说甚要防老。
　　【收江南】呀。兀的不是家富小儿骄。〔程婴掩泪科〕〔正末唱〕见程婴心似热油浇。泪珠儿不敢对人抛。背地里揾了。没来由割舍的亲生骨肉吃三刀。
　　〔云〕屠岸贾那贼。你试觑者。上有天哩。怎肯饶过的你。我死打甚么不紧。〔唱〕
　　【鸳鸯煞】我七旬死后偏何老。这孩儿一岁死后偏知小。俺两个一处身亡。落的个万代名标。我嘱付你个后死的程婴。休别了横亡的赵朔。畅道是光阴过去的疾。冤雠报复的早。将那厮万剐千刀。切莫要轻轻的素放了。
　　〔正末撞科云〕我撞阶基。觅个死处。〔下〕〔卒子报科云〕公孙杵臼撞阶基身死了也。〔屠岸贾笑科〕那老匹夫既然撞死。可也罢了。〔做笑科云〕程婴。这一桩里多亏了你。若不是你呵。如何杀的赵氏孤儿。〔程婴云〕元帅。小人原与赵氏无雠。一来救晋国内众生。二来小人根前也有个孩儿。未曾满月。若不搜的那赵氏孤儿出来。我这孩儿也无活的人也。〔屠岸贾云〕程婴。你是我心腹之人。不如只在我家中做个门客。抬举你那孩儿成人长大。在你根前习文。送在我根前演武。我也年近五旬。尚无子嗣。就将你的孩儿与我做个义儿。我偌大年纪了。后来我的官位。也等你的孩儿讨个应袭。你意下如何。〔程婴云〕多谢元帅抬举。〔屠岸贾诗云〕则为朝纲中独显赵盾。不由我心中生忿。如今削除了这点萌芽。方纔是永无后衅。〔同下〕
　　〔音释〕
　　掠音料　虐音要　缝去声　强音绛　着池烧切　剿精小切　落音涝　咆音袍　哮希交切　狰音撑　狞音能　离去声　鞘音笑　泊巴毛切　号平声　作音早　十绳知切　揾温去声　朔声卯切　应平声
　　第四折
　　〔屠岸贾领卒子上云〕某屠岸贾自从杀了赵氏孤儿。可早二十年光景也。有程婴的孩儿。因为过继与我。唤做屠成。教的他十八般武艺。无有不拈。无有不会。这孩儿弓马到强似我。就着我这孩儿的威力。早晚定计。弒了灵公。夺了晋国。可将我的官位都与孩儿做了。方是平生愿足。适纔孩儿往教场中演习弓马去了。等他来时。再做商议。〔下〕〔程婴拿手卷上诗云〕日月催人老。光阴趱少年。心中无限事。未敢尽明言。过日月好疾也。自到屠府中。今经二十年光景。抬举的我那孩儿二十岁。官名唤做程勃。我根前习文。屠岸贾根前习武。甚有机谋。熟闲弓马。那屠岸贾将我的孩儿十分见喜。他岂知就里的事。只是一件。连我这孩儿心下也还是懵懵懂懂的。老夫今年六十五岁。倘或有些好歹呵。着谁人说与孩儿知道。替他赵氏报雠。以此踌躇展转。昼夜无眠。我如今将从前屈死的忠臣良将。画成一个手卷。倘若孩儿问老夫呵。我一桩桩剖说前事。这孩儿必然与父母报雠也。我且在书房中闷坐着。只等孩儿到来。自有个理会。〔正末扮程勃上云〕某程勃是也。这壁厢爹爹是程婴。那壁厢爹爹可是屠岸贾。我白日演武。到晚习文。如今在教场中回来。见我这壁厢爹爹走一遭去也呵。〔唱〕
　　【中吕粉蝶儿】引着些本部下军卒。提起来杀人心半星不惧。每日家习演兵书。凭着我快相持能对垒。直使的诸邦降伏。俺父亲英勇谁如。我??着个尽心儿扶助。
　　【醉春风】我则待扶明主晋灵公。助贤臣屠岸贾。凭着我能文善武万人敌。俺父亲将我来许。许。可不道马壮人强。父慈子孝。怕甚么主忧臣辱。
　　〔程婴云〕我展开这手卷。好可怜也。单为这赵氏孤儿。送了多少贤臣烈士。连我的孩儿也在这里面身死了也。〔正末云〕令人。接了马者。这壁厢爹爹在那里。〔卒子云〕在书房中看书哩。〔正末云〕令人报复去。〔卒子报科云〕有程勃来了也。〔程婴云〕着他过来。〔卒子云〕着过去。〔正末做见科云〕这壁厢爹爹。您孩儿教场中回来了也。〔程婴云〕你吃饭去。〔正末云〕我出的这门来。想俺这壁厢爹爹。每日见我心中喜欢。今日见我来。心中可甚烦恼。垂泪不止。不知主着何意。我过去问他。谁欺负着你来。对您孩儿说。我不道的饶了他哩。〔程婴云〕我便与你说呵。也与你父亲母亲做不的主。你只吃饭去。〔程婴做眼泪科〕〔正末云〕兀的不徯幸杀我也。〔唱〕
　　【迎仙客】因甚的掩泪珠。〔程婴做吁气科正末唱〕气长吁。我恰纔叉定手向前来紧趋伏。〔带云〕则俺这壁厢爹爹呵。〔唱〕■〈忄敝〉支支恶心烦。勃腾腾生忿怒。〔带云〕是甚么人敢欺负你来。〔唱〕我这里低首踌躇。〔带云〕既然没的人欺负你呵。〔唱〕那里是话不投机处。
　　〔程婴云〕程勃。你在书房中看书。我往后堂中去去再来。〔做遗手卷虚下〕〔正末云〕哦。元来遗下一个手卷在此。可是甚的文书。待我展开看咱。〔做看科云〕好是奇怪。那个穿红的拽着恶犬。扑着个穿紫的。又有个拿瓜锤的打死了那恶犬。这一个手扶着一辆车。又是没半边车轮的。这一个自家撞死槐树之下。可是甚么故事。又不写出个姓名。教我那里知道。〔唱〕
　　【红绣鞋】画着的是青鸦鸦几株桑树。闹炒炒一簇田夫。这一个可磕擦紧扶定一轮车。有一个将瓜锤亲手举。有一个触槐树早身殂。又一个恶犬儿只向着这穿紫的频去扑。
　　〔云〕待我再看来这一个将军前面摆着弓弦药酒短刀三件。却将短刀自刎死了。怎么这一个将军也引剑自刎而死。又有个医人手扶着药厢儿跪着。这一个妇人抱着个小孩儿。却像要交付医人的意思。呀。元来这妇人也将裙带自缢死了。好可怜人也。〔唱〕
　　【石榴花】我只见这一个身着锦襜褕。手引着弓弦药酒短刀诛。怎又有个将军自刎血模糊。这一个扶着药箱儿跪伏。这一个抱着小孩儿交付。可怜穿珠带玉良家妇。他将着裙带儿缢死何辜。好着我沈吟半晌无分诉。这画的是徯幸杀我也闷葫芦。
　　〔云〕我仔细看来。那穿红的也好狠哩。又将一个白须老儿打的好苦也。〔唱〕
　　【斗鹌鹑】我则见这穿红的匹夫。将着这白须的来殴辱。兀的不恼乱我的心肠。气填我这肺腑。〔带云〕这一家儿若与我关亲呵。〔唱〕我可也不杀了贼臣不是丈夫。我可便敢与他做主。这血泊中躺的不知是那个亲丁。这市曹中杀的也不知是谁家上祖。
　　〔云〕到底只是不明白。须待俺这壁厢爹爹出来。问明这桩事。可也免的疑惑。〔程婴上云〕程勃。我久听多时了也。〔正末云〕这壁厢爹爹可说与您孩儿知道。〔程婴云〕程勃。你要我说这桩故事。倒也和你关亲哩。〔正末云〕你则明明白白的说与您孩儿咱。〔程婴云〕程勃。你听者。这桩儿故事好长哩。当初那穿红的和这穿紫的。元是一殿之臣。争奈两个文武不和。因此做下对头。已非一日。那穿红的想道。先下手为强。后下手遭殃。暗地遣一刺客。唤做鉏麑。藏着短刀。越墙而过。要刺杀这穿紫的。谁想这穿紫的老宰辅。每夜烧香。祷告天地。专一片报国之心。无半点于家之意。那人道我若刺了这个老宰辅。我便是逆天行事。断然不可。若回去见那穿红的。少不得是死。罢罢罢。〔诗云〕他手携利刃暗藏埋。因见忠良却悔来。方知公道明如日。此夜鉏麑自触槐。〔正末云〕这个触槐而死的是鉏麑么。〔程婴云〕可知是哩。这个穿紫的为春间劝农出到郊外。可在桑树下见一壮士。仰面张口而卧。穿紫的问其缘故。那壮士言某乃是灵辄。因每顿吃一斗米的饭。大主人家养活不过。将我赶逐出来。欲待摘他桑椹子吃。又道我偷他的。因此仰面而卧。等那桑椹子吊在口中便吃。吊不在口中。宁可饿死。不受人耻辱。穿紫的说。此烈士也。遂将酒食赐与饿夫。饱餐了一顿。不辞而去。这穿紫的并无嗔怒之心。程勃。这见得老宰辅的德量处。〔诗云〕为乘春令劝耕初。巡徧郊原日未晡。壶浆箪食因谁下。刚济桑间一饿夫。〔正末云〕哦。这桑树下饿夫。唤做灵辄。〔程婴云〕程勃。你紧记者。又一日。西戎国贡进神獒。是一只狗。身高四尺者。其名为獒。晋灵公将神獒赐与那穿红的。正要谋害这穿紫的。即于后园中扎一草人。与穿紫的一般打扮。将草人腹中悬一付羊心肺。将神獒饿了五七日。然后剖开草人腹中。饱餐一顿。如此演成百日。去向灵公说道。如今朝中岂无不忠不孝的人。怀着欺君之意。灵公问道。其人安在。那穿红的说。前者赐与臣的神獒。便能认的。那穿红的牵上神獒去。这穿紫的正立于殿上。那神獒认着是草人。向前便扑。赶的这穿紫的绕殿而走。傍边恼了一人。乃是殿前太尉提弥明。举起金瓜。打倒神獒。用手揪住脑杓皮。则一劈劈为两半。〔诗云〕贼臣奸计有千条。逼的忠良没处逃。殿前自有英雄汉。早将毒手劈神獒。〔正末云〕这只恶犬。唤做神獒。打死这恶犬的。是提弥明。〔程婴云〕是。那老宰辅出的殿门。正待上车。岂知被那穿红的把他那驷马车四马摘了二马。双轮摘了一轮。不能前去。傍边转过壮士。一臂扶轮。一手策马。磨衣见皮。磨皮见肉。磨肉见筋。磨筋见骨。磨骨见髓。捧毂推轮。逃往野外。你道这个是何人。可就是桑间饿夫灵辄者是也。〔诗云〕紫衣逃难出宫门。驷马双轮摘一轮。却是灵辄强扶归野外。报取桑间一饭恩。〔正末云〕您孩儿记的。元来就是仰卧于桑树下的那个灵辄。〔程婴云〕是。〔正末云〕这壁厢爹爹。这个穿红的那厮好狠也。他叫甚么名氏。〔程婴云〕程勃。我忘了他姓名也。〔正末云〕这个穿紫的。可是姓甚么。〔程婴云〕这个穿紫的。姓赵。是赵盾丞相。他和你也关亲哩。〔正末云〕您孩儿听的说有个赵盾丞相。倒也不曾挂意。〔程婴云〕程勃。我今番说与你呵。你则紧紧记者。〔正末云〕那手卷上还有哩。你可再说与您孩儿听咱。〔程婴云〕那个穿红的。把这赵盾家三百口满门良贱诛尽杀绝了。止有一子赵朔。是个驸马。那穿红的诈传灵公的命。将三般朝典赐他。却是弓弦药酒短刀。要他凭着取一件自尽。其时公主腹怀有孕。赵朔遗言。我若死后。你添的个小厮儿呵。可名赵氏孤儿。与俺三百口报雠。谁想赵朔短刀刎死。那穿红的将公主囚禁府中。生下赵氏孤儿。那穿红的得知。早差下将军韩厥。把住府门。专防有人藏了孤儿出去。这公主有个门下心腹的人。唤做草泽医士程婴。〔正末云〕这壁厢爹爹。你敢就是他么。〔程婴云〕天下有多少同名同姓的人。他另是一个程婴。这公主将孤儿交付了那个程婴。就将裙带自缢而死。那程婴抱着这孤儿。来到府门上。撞见韩厥将军。搜出孤儿来。被程婴说了两句。谁想韩厥将军也拔剑自刎了。〔诗云〕那医人全无怕惧。将孤儿私藏出去。正撞见忠义将军。甘身死不教拿住。〔正末云〕这将军为赵氏孤儿。自刎身亡了。是个好男子。我记着他唤做韩厥。〔程婴云〕是是是。正是韩厥。谁想那穿红的得知。将普国内半岁之下一月之上小孩儿每。都拘刷到他府来。每人刴做三剑。必然杀了赵氏孤儿。〔正末做怒科云〕那穿红的好狠也。〔程婴云〕可知他狠哩。谁想这程婴也生的个孩儿。尚未满月。假妆做赵氏孤儿。送到吕吕太平庄上公孙杵臼跟前。〔正末云〕那公孙杵臼却是何人。〔程婴云〕这个老宰辅。和赵盾是一殿之臣。程婴对他说道。老宰辅。你收着这赵氏孤儿。去报与穿红的道。程婴藏着孤儿。将俺父子一处身死。你抬举的孤儿成人长大。与他父母报雠。有何不可。公孙杵臼说道。我如今年迈了也。程婴。你舍的你这孩儿。假妆做赵氏孤儿。藏在老夫跟前。你报与穿红的去。我与你孩儿一处身亡。你藏着孤儿。日后与他父母报雠纔是。〔正末云〕他那个程婴肯舍他那孩儿么。〔程婴云〕他的性命也要舍哩。量他那孩儿打甚么不紧。他将自己的孩儿假妆做了孤儿。送与公孙杵臼处。报与那穿红的得知。将公孙杵臼三推六问。吊拷绷扒。追出那假的赵氏孤儿来。刴做三剑。公孙杵臼自家撞阶而死。这桩事经今二十年光景了也。这赵氏孤儿见今长成二十岁。不能与父母报雠。说兀的做甚。〔诗云〕他一貌堂堂七尺躯。学成文武待何如。乘车祖父归何处。满门良贱尽遭诛。冷宫老母悬梁缢。法场亲父引刀殂。冤恨至今犹未报。枉做人间大丈夫。〔正末云〕你说了这一日。您孩儿如睡里梦里。只不省的。〔程婴云〕元来你还不知哩。如今那穿红的正是奸臣屠岸贾。赵盾是你公公。赵朔是你父亲。公主是你母亲。〔诗云〕我如今一一说到底。你刬地不知头共尾。我是存孤弃子老程婴。兀的赵氏孤儿便是你。〔正末云〕元来赵氏孤儿正是我。兀的不气杀我也。〔正末做倒程婴扶科云〕小主人苏醒者。〔正末云〕兀的不痛杀我也。〔唱〕
　　【普天乐】听的你说从初。纔使我知缘故。空长了我这二十年的岁月。生了我这七尺的身躯。元来自刎的是父亲。自缢的咱老母。说到凄凉伤心处。便是那铁石人也放声啼哭。我??着生擒那个老匹夫。只要他偿还俺一朝的臣宰。更和那合宅的家属。
　　〔云〕你不说呵。您孩儿怎生知道。爹爹请坐。受你孩儿几拜。〔正末拜科程婴云〕今日成就了你赵家枝叶。送的俺一家儿剪草除根了也。〔做哭科正末唱〕
　　【上小楼】若不是爹爹照觑。把您孩儿抬举。可不的二十年前。早撄锋刃。久丧沟渠。恨只恨屠岸贾。那匹夫。寻根拔树。险送的俺一家儿灭门绝户。
　　【幺篇】他他他把俺一姓戮。我我我也还他九族屠。〔程婴云〕小主人。你休大惊小怪的。恐怕屠贼知道。〔正末云〕我和他一不做二不休。〔唱〕那怕他牵着神獒。拥着家兵。使着权术。你只看这一个。那一个。都是为谁而卒。岂可我做儿的倒安然如故。
　　〔云〕爹爹放心。到明日我先见过了主公。和那满朝的卿相。亲自杀那贼去。〔唱〕
　　【耍孩儿】到明朝若与雠人遇。我迎头儿把他当住。也不须别用军和卒。只将咱猿臂轻舒。早提番玉勒雕鞍辔。扯下金花皂盖车。死狗似拖将去。我只问他人心安在。天理何如。
　　【二煞】谁着你使英雄忒使过。做冤雠能做毒。少不的一还一报无虚误。你当初屈勘公孙老。今日犹存赵氏孤。再休想咱容恕。我将他轻轻掷下。慢慢开除。
　　【一煞】摘了他斗来大印一颗。剥了他花来簇几套服。把麻绳背绑在将军柱。把铁钳拔出他斓斑舌。把锥子生跳他贼眼珠。把尖刀细剐他浑身肉。把钢锤敲残他骨髓。把铜■〈釒算斤〉切掉他头颅。
　　【煞尾】尚兀自勃腾腾怒怎消。黑沉沉怨未复。也只为二十年的逆子妄认他人父。到今日三百口的冤魂方纔家自有主。〔下〕
　　〔程婴云〕到明日小主人必然擒拿这老贼。我须随后接应去来。〔下〕
　　〔音释〕
　　懵蒙上声　懂音董　卒从苏切　降奚江切　伏房夫切　敌丁梨切　辱如去声　■〈忄敝〉音必　扑音普　思去声　襜痴髯切　褕音鱼　椹音甚　哭音苦　属绳朱切　戮音虑　术绳朱切　辔音配　过平声　毒东卢切　服房夫切　钳其炎切　肉如去声　复房夫切
　　第五折
　　〔外扮魏绛领张千上云〕小官乃晋国上卿魏绛是也。方今悼公在位。有屠岸贾专权。将赵盾满门良贱尽皆杀绝。谁想赵朔门下有个程婴。掩藏了赵氏孤儿。今经二十年光景。改名程勃。今早奏知主公。要擒拿屠岸贾。雪父之雠。奉主公的命。道屠岸贾兵权太重。诚恐一时激变。着程勃暗暗的自行捉获。仍将他阖门良贱。龆齓不留。成功之后。另加封赏。小官不敢轻泄。须亲对程勃传命去来。〔诗云〕忠臣受屠戮。沈冤二十年。今朝取奸贼。方知冤报冤。〔下〕〔正末躧马仗剑上云〕某程勃今早奏知主公。擒拿屠岸贾。报父祖之雠。这老贼是好无礼也呵。〔唱〕
　　【正宫端正好】也不索列兵卒。排军将。动着些阔剑长鎗。我今日报雠舍命诛奸党。总是他命尽也合身丧。
　　【滚绣球】只在这闹街坊。弄一场。我和他决无轻放。恰便似虎扑绵羊。我可也不索慌。不索忙。早把手脚儿十分打当。看那厮怎做堤防。我将这二十年积下冤雠报。三百口亡来性命偿。我便死也何妨。
　　〔云〕我只在这闹市中等候着。那老贼敢待来也。〔屠岸贾领卒子上云〕今日在元帅府回还私宅中去。令人。摆开头踏。慢慢的行者。〔正末云〕兀的不是那老贼来了也。〔唱〕
　　【倘秀才】你看那雄赳赳头踏数行。闹攘攘跟随的在两厢。你看他腆着胸脯妆些儿势况。我这里骤马如流水。掣剑似秋霜。向前来赌当。
　　〔屠岸贾云〕屠成。你来做甚么。〔正末云〕兀那老贼。我不是屠成。则我是赵氏孤儿。二十年前你将俺三百口满门良贱。诛尽杀绝。我今日擒拿你个老匹夫。报俺家的冤雠也。〔屠岸贾云〕谁这般道来。〔正末云〕是程婴道来。〔屠岸贾云〕这孩子手脚来的不中。我只是走的干凈。〔正末云〕你这贼走那里去。〔唱〕
　　【笑和尚】我我我尽威风八面扬。你你你怎挣怎拦挡。早早早諕的他魂飘荡。休休休再口强。是是是不商量。来来来可疋塔的提离了鞍鞒上。
　　〔正末做拿住科程婴慌上云〕则怕小主人有失。我随后接应去。谢天地。小主人拿住屠岸贾了也。〔正末云〕令人。将这匹夫执缚定了。见主公去来。〔同下〕〔魏绛同张千上云〕小官魏绛的便是。今有程勃擒拿屠岸贾去了。令人。门首觑者。若来时报复某知道。〔正末同程婴拿屠岸贾上正末云〕父亲。俺和你同见主公去来。〔见科云〕老宰辅。可怜俺家三百口沈冤。今日拿住了屠岸贾也。〔魏绛云〕拿将过来。兀那屠岸贾。你这损害忠良的奸贼。今被程勃拿来。有何理说。〔屠岸贾云〕我成则为王。败则为虏。事已至此。惟求早死而已。〔正末云〕老宰辅与程勃做主咱。〔魏绛云〕屠岸贾。你今日要早死。我偏要你慢死。令人。与我将这贼钉上木驴。细细的剐上三千刀。皮肉都尽。方纔断首开膛。休着他死的早了。〔正末唱〕
　　【脱布衫】将那厮钉木驴推上云阳。休便要断首开膛。直刴的他做一埚儿肉酱。也消不得俺满怀惆怅。
　　〔程婴云〕小主人。你今日报了冤雠。复了本姓。则可怜老汉一家儿皆无所靠也。〔正末唱〕
　　【小梁州】谁肯舍了亲儿把别姓藏。似你这恩德难忘。我待请个丹青妙手不寻常传着你真容相。侍奉在俺家堂。
　　〔程婴云〕我有什么恩德在那里。劳小主人这等费心。〔正末唱〕
　　【幺篇】你则那三年乳哺曾无旷。可不胜怀担十月时光。幸今朝出万死。身无恙。便日夕里焚香供养。也报不的你养爷娘。
　　〔魏绛云〕程婴程勃。你两个望阙跪者。听主公的命。〔词云〕则为屠岸贾损害忠良。百般的挠乱朝纲。将赵盾满门良贱。都一朝无罪遭殃。那其间颇多仗义。岂真谓天道微茫。幸孤儿能偿积怨。把奸臣身首分张。可复姓赐名赵武。袭父祖列爵卿行。韩厥后仍为上将。给程婴十顷田庄。老公孙立碑造墓。弥明辈概与褒扬。普国内从今更始。同瞻仰主德无疆。〔程婴正末谢恩科正末唱〕
　　【黄锺尾】谢君恩普国多沾降。把奸贼全家尽灭亡。赐孤儿改名望。袭父祖拜卿相。忠义士各褒奬。是军官还职掌。是穷民与收养。已死丧给封葬。现生存受爵赏。这恩临似天广。端为谁敢虚让。誓损生在战场。着邻邦并归向。落的个史册上标名留与后人讲。
　　〔音释〕
　　龆音条　齓音衬　音债　鞒音跷　埚音窝　褒音包
　　题目　公孙杵臼耻勘问　
　　正名　赵氏孤儿大报雠
　　赵氏孤儿大报雠杂剧终

《元曲选》　荆楚臣重对玉梳记杂剧　（明）臧晋叔 编
　　荆楚臣重对玉梳记杂剧　　（元）贾仲名 撰
　　●荆楚臣重对玉梳记杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　顾玉香双美锦堂欢　正名　荆楚臣重对玉梳记 
　　第一折
　　〔搽旦扮卜儿上云〕老身姓顾。在这松江府住坐。有个女孩儿。小字玉香。年方二十岁。生的十分大有颜色。做着个上厅行首。与一个扬州府秀才荆楚臣作伴。二年光景。那生在俺家里。使了数十锭银子。如今有东平府客人柳茂英。装二十载绵花来这松江货卖。着人请他去了。这早晚敢待来也。〔凈扮柳茂英上云〕自家柳茂英。东平府人。装了二十载绵花。来此松江府货卖。此间有个歌者顾玉香。我有心与他作伴。夜来见了那妈妈。今日使着个梅香来请。事必谐矣。我索走一遭去。〔见科〕〔卜儿云〕柳官人。你放心。那荆生被我赶将出去了。你欢喜咱。〔凈云〕先留五十两银子。与妳妳做茶钱。料着二十载绵花。也不到的剩一分回去。〔同下〕〔正旦扮顾玉香上云〕妾身姓顾。小字玉香。在此做着个上厅行首。二年前与荆楚臣作伴。俺家使过他数十锭花银。俺娘见他没东西了。日日捻他去。他一口气成病。使性儿出去了。可早数日光景。那生被廉耻所拘。不肯上门。我着怜儿寻他去了。暗想俺这门衣饭。又无甚黄牛耕。黑牛种。止则是卖笑求食。非同容易也呵。〔唱〕
　　【仙吕点绛唇】风月家门。又无资本。别营运。止不过送旧迎新。凭卖笑衣食稳。
　　【混江龙】倚仗着高谈阔论。全用些野狐涎扑子弟打郎君。散春情柳眉星眼。取和气皓齿朱唇。和他笑一笑敢忽的软了四肢。将他靠一靠管烘的走了三魂。为俺呵搬的那读书的慵观经史。作商的懒去辛勤。为吏的焉遵法度。做官的岂惜簪绅。生着那义和的兄弟厮寻争。孝顺的儿子学生分。都是俺个败人家油?髻太岁。送人命粉脸脑凶神。
　　〔丑扮怜儿同末扮荆楚臣上云〕姐夫。快行动些。〔荆楚臣云〕小生荆楚臣。本贯广陵人也。游学至此松江府。与上厅行首顾玉香作伴二年。被虔婆板障。将小生气成疾病。出来在相知人家暂住。恰纔大姐着怜儿来寻。则索走一遭去。〔见科〕〔正旦悲云〕楚臣。你好下的数日间阔。〔荆楚臣云〕大姐情分。生死不忘。衔结难报。〔正旦唱〕
　　【油葫芦】觑了这惜玉怜香心上人。教咱家情越亲。那劳承那敬爱那温存。〔荆楚臣云〕大姐。则被你情系人心早晚休。〔正旦唱〕则咱这情牵人意终朝印。似恁的尘随马足何年尽。〔荆楚臣云〕妳妳如此板障。姻缘不久矣。〔正旦唱〕俺娘翻手是雨。合手是云。常则是恶哏哏紧掿着条黄桑棍。端的待打杀卧麒麟。
　　【天下乐】俺娘自做师婆自跳神。一会家难禁努目讪筋。俺那娘颩着一个冷鼻凹百般儿没事狠。〔带云〕见了那名公文士每来呵。〔唱〕嫌的是张秀才李秀才。〔带云〕见那公子舍人上门呵。〔唱〕爱的是王舍人刘舍人。他那些乔殷勤佯动问。
　　〔荆楚臣云〕大姐。省一句儿。恐怕妳妳听的。〔卜儿上云〕我听的多时也。俺女孩儿对着荆秀才骂我。也罢。荆秀才出去。〔正旦云〕妳妳。他在咱家使了偌多银两。再留住一程儿。你若不肯。我寻个自尽。〔卜儿云〕生分小贱人。着他快出去。〔正旦唱〕
　　【村里迓鼓】间别了俺故人恩爱。便绝了咱子母情分。若不是三年乳哺十月怀躭。也曾受过的苦辛。敢将你扯拽衣袂。挝揉皮肉。揪挦头鬓。〔卜儿云〕不发迹的穷生。赶不出门去。你是读书人。廉耻也不顾。你不羞那。〔正旦唱〕妳妳。他耐了你万种羞。受了你千般气。俺家里也使了他数锭银。〔带云〕不勾二年。银两使尽。刬地赶他出去。〔唱〕他则索狼吃幞头心儿里自忍。
　　〔卜儿做气科云〕别人家养女儿孝顺。偏我家这等生分。〔正旦唱〕
　　【元和令】常言道母慈悲儿孝顺。则为你娘狠毒儿生分。每日家三餐饱饭要腥荤。四季衣换套儿新。〔卜儿云〕须不是荆秀才的钱物。〔正旦唱〕送的他离乡背井。进退无门。恰便似汤浇雪风卷云。
　　【上马娇】你那眼又亲。手又准。似饿鹞扑鹌鹑。将一座花柳营生扭做迷魂阵。真是个女吊客母丧门。
　　【游四门】再休想不应亲者强来亲。则理会的说响钞共精银。恁那之乎者也都休论。使不着调子日弄诗云。待做惜花人。
　　【胜葫芦】眼前面便是西出阳关无故人。〔卜儿云〕走的快着。〔正旦唱〕不带伤也着昏。生逼人千里关山劳梦魂。若早知你这般圈缋。那般局段。急抽身不囫囵。
　　【幺篇】都是你个爱钱的虔婆送了人。〔荆楚臣云〕可不着人唾骂妳妳也。〔正旦唱〕那里怕千人骂万人嗔。则愿的臭死尸骸蛆乱蚡。遮莫便狼拖狗拽。鸦■〈口嵌〉鹊啄。休想我系一条麻布孝腰裙。
　　〔卜儿云〕我也不和你说。伴着那穷丑生。几时是了。我与你又寻了个标致的郎君也。怜儿。快请柳茂英来。〔凈上见科〕〔卜儿云〕这等风流子弟。又有钱。不强似那荆秀才。〔凈跪云〕大姐。小人二十载绵花。都与大姐。不强如那穷身破命的。〔正旦云〕噤声。〔唱〕
　　【后庭花】他虽然身贫志不贫。〔荆楚臣云〕姐姐。有钱的来了。小生告回。〔正旦唱〕我怎肯钱亲人不亲。〔荆楚臣云〕常言道后浪催前浪。〔正旦唱〕尽教他后浪催前浪。〔带云〕楚臣放心。〔唱〕休想我新人换旧人。〔凈云〕二十载绵花都送大姐哩。〔正旦唱〕卖花人卖花唇。〔带云〕我劝你咱。〔唱〕休入俺这花营锦阵。〔带云〕我说几般儿。你受用的茶饭。〔唱〕三停刀砍脚跟。百炼锤打脑门。生铁钩搭脊觔。鍮镔杓剜眼轮。连珠箭雨点频。九稍炮风势紧。漫天网措备的真。陷人坑埋没的准。钉人钉勾二百斤。钻人钻有十数根。秤人秤安顿的稳。急收拾没了半文。刚刚的剩纸路引。
　　【青歌儿】敢着你有家有家难奔。这厮你眼里眼里无珍。〔凈云〕我有二十载绵花。好大本钱哩。〔正旦笑科〕〔唱〕这些时白马红缨衫色新。怕不月户风门。翠袖红裙。绣被鸳裀。玉软香温。有一日使的来赤手空拳。梦撒撩丁。前吊砖后吊瓦。槌着胸。跌着脚。哭哭啼啼。悲悲切切恰还魂。敢恁时马死黄金尽。
　　〔卜儿云〕这等好郎君不接待。着这穷丑生。休看他吃的。则看他穿的。我也不和你料口。快赶出去。荆楚臣。若不出去。我和你不干凈。〔正旦云〕楚臣出去了。我也不觅钱。咱大家坐地。〔唱〕
　　【赚煞尾】从今后都一般病染梦魂劳。两下里人远天涯近。好苦痛也荆郎楚臣。〔荆楚臣云〕姐姐。你肯守志么。〔正旦唱〕我敢一上青山便化身。从今后枕冷衾寒。索自温存。〔凈云〕有小人陪侍大姐。二十载绵花不剩一分回去。〔正旦唱〕这厮待逞精神卖弄家门。〔凈云〕二十载绵花。则和大姐歇一夜罢。〔正旦云〕呆汉。〔唱〕休想和你一夜夫妻百夜恩。〔凈云〕柳茂英买了顾玉香也。〔正旦唱〕你待要搏香弄粉。妆孤学俊。〔带云〕呆汉。〔唱〕便准备着那一年春尽一年春。〔同荆下〕
　　〔凈云〕他两个去了。妳妳。破着我二十载绵花。务要和他睡一夜。方遂我平生之愿。〔诗云〕我这嘴脸也不俗。偏生不入婆娘目。妈妈若还做的姑老成。怕道你家没得绵花褥。〔同下〕
　　〔音释〕
　　载音在　捻尼蹇切　涎徐煎切　慵音虫　?音狄　哏狠平声　掿音闹　讪山去声　颩音磋　凹汪卦切　挝庄瓜切　揉与挠同　挦词纤切　荤音昏　鹌音庵　鹑音淳　缋音匮　囫音忽　囵音伦　蚡扶粉切　■〈口嵌〉阚平声　鍮音偷　杓音芍　剜碗平声
　　楔子
　　〔旦同荆楚臣上云〕小生想来堂堂七尺之躯。生于天地间。被人如此数说。大丈夫必当立志。况兼朝廷春榜动。选场开。凭小生文学。必夺取一个状元回来。但不知姐姐意下如何。〔正旦云〕楚臣主见不差。男子汉当以功名为念。你若肯去进取。妾解下钗环。以为路费。〔取砌末科云〕全副头面钏镯。俱是金珠。助君之用。又有这玉梳儿一枚。是妾平日所爱之珍。掂做两半。君收一半。妾留一半。君若得第。以对玉梳为记。〔做与砌末悲科〕〔唱〕
　　【仙吕赏花时】君既取功名妾不留。妾谨守香闺君莫忧。〔带云〕我将这玉梳呵。〔唱〕分两下有因由。则怕你撇咱脑后。似破镜合妆楼。
　　【幺篇】无瑕玷的情怀图个永久。有温润的姻缘博个到头。〔做拜别科〕〔唱〕若赴京阙到皇州。有一日功名成就。做夫妇可风流。〔下〕
　　〔荆楚臣云〕多谢姐姐。赍助盘缠。今日正是好日辰。便索登程去也。正是青云有路终须到。金榜无名誓不归。〔下〕
　　〔音释〕
　　钏川去声　镯音浊　掂抵廉切　玷音店
　　第二折
　　〔卜儿同凈上云〕柳官人放心。荆生被我赶出去了。女孩儿由他乖。好歹成就你。〔凈云〕多谢妈妈。〔卜儿云〕我去寻俺娘儿一场闹。便来请你。〔凈云〕二十载绵花都与妳妳用。〔同下〕〔正旦引梅香上云〕怜儿。自你姐夫去后。可早半月光景。觉的我这身心不安。况值秋天。好伤感人也呵。〔唱〕
　　【正宫端正好】人乍别受凄凉。病易感添寂寞。记相别可早半月期过。俺愁人病里如何过。又被这秋景相回和。
　　〔梅香云〕姐姐。眼前尽是秋意哩。〔正旦唱〕
　　【滚绣球】促人眉黛的矮墙侧舞飘飘凋败柳。替人憔悴的小塘中干支支枯老荷。断人魂魄的树梢头昏惨惨野烟微抹。松人鬓脚的山尖上高耸耸峯顶堆螺。感人消瘦的疎篱下黄甘甘菊尽开。染人血泪的窄沟岸红颩颩枫乱落。搅人梦境的小阶前絮叨叨夜蛩频聒。恼人情肠的金井傍滴溜溜梧叶辞柯。结人愁怀的碧天边昏冉冉云轻布。助人长吁的纱窗外疎剌剌风势恶。伴人孤另的明皎皎月色银河。
　　〔梅香云〕姐姐为俺姐夫去了。茶饭少进。脂粉懒施。好生清减了也。〔正旦唱〕
　　【倘秀才】无奈何浅妆淡抹。有甚心浓梳艳裹。每日懒出门桯绣房里坐。朝忘餐食无味。夜废寝眼难合。不索你问我。
　　〔梅香云〕姐姐。你饮杯儿酒也消愁。闲行一步也消闷。〔正旦云〕你那里知道。我便吃酒呵。也消不得愁。便闲行呵。也消不得闷。〔卜儿上见科〕〔旦云〕妳妳。为何也这般烦恼。〔卜儿怒云〕可知不欢喜哩。柴也无。米也无。我看吃甚么。〔正旦云〕你道我不曾觅钱。头上有天哩。〔唱〕
　　【滚绣球】我与你觅下的金寻下的银。买下的锦趱下的罗。珠和翠整箱儿盛垛。娘呵。你那哭穷口恰似翻河。〔带云〕金钱不使呵。〔唱〕莫不阴司下要用他。〔带云〕珠翠不戴呵。〔唱〕莫不灵堂前要显豁。〔带云〕绫锦不穿呵。〔唱〕莫不留着棺函中装裹。〔卜儿云〕忤逆弟子。你待着我死哩。〔正旦云〕你死呵。〔唱〕也不索做水陆动钟鼓铙钹。〔卜儿云〕可是为甚么。〔正旦唱〕你终朝看的昧心经管取消了灾障。每日念的养家咒多应免些罪过。〔卜儿云〕你咒的我好。好儿女。好儿女。〔正旦唱〕咱可甚儿女情多。
　　〔卜儿背云〕骂着他越撒顽。我着些话儿哄他。孩儿。我恰纔斗你耍来。则养你一个。偏我不疼。〔正旦唱〕
　　【倘秀才】休假温存絮叨叨取撮。佯问候热剌剌念合。更怕我不趱你那冷气虚心厮拾掇。哑谜儿有甚难猜破。甜句儿将我紧兜罗。口如蜜钵。
　　〔卜儿云〕我如今老了。抬举的你成人。你也可怜我些儿。〔正旦唱〕
　　【滚绣球】做娘的肯哀怜肯付合。做女的有疼热有瓜葛。指头上单养的我一个。须不是过房的买到前窝。熬煎的点秋霜两鬓皤。抬举我正青春二九过。衣食勾家私得过。因甚的闹炒炒做不的个存活。每日间八阳经便少呵也有三千卷。五代史至轻呵也有二百合。又不是风魔。
　　〔卜儿云〕孩儿。胡乱留下柳茂英。得些钱钞。等咱做些盘缠。〔正旦云〕怜儿。且顺着虔婆。若不依他有五千场不定交。就叫那呆汉来挤上他一场。也绝了念头。〔凈上见科云〕大姐若留了小人。二十载绵花都送与大姐。〔正旦唱〕
　　【脱布衫】一心待趂浪逐波。恣情的妙舞清歌。呆子弟迎风把火。强风情指山卖磨。
　　〔凈跪科云〕大姐可怜见。〔正旦唱〕
　　【醉太平】你与我打睃。有甚不瞧科。恰便似告水灾今岁渰了田禾。怎觑那王留般做作。你去顾前程这搭儿休超垛。识吊头。打闹里疾赸过。刬地你拽大拳人面前逞喽啰。请起来波小哥。
　　〔凈云〕由大姐骂我。则是二十载绵花都送与大姐。〔正旦云〕呆汉。养活妻子。休恋风尘。〔唱〕
　　【倘秀才】这厮他不知死飞蛾投火。你要我便是望梅止渴。〔凈怒云〕男儿膝下有黄金。刬地望梅止渴。〔正旦唱〕话不投机一句多。你待要装标垛下锹镢。哎罢呵。
　　〔云〕我再劝你咱。〔唱〕
　　【滚绣球】俺这暖烘烘锦被窝。似翻滚滚油鼎镬。这效鸾凰翠屏绣幙。是陷平人虎窟狼窝。红莲舌是斩郎君古定刀。青丝发是缚子弟降魔索。鸩人药是美甘甘舌尖上几口甜唾。招人命是香喷喷袖口内半幅轻罗。泼人汤三转身揩些眼泪。催人命百忙里着句褪科。平地风波。
　　〔云〕呆汉。我有个比喻。〔凈跪云〕大姐。你说你说。〔正旦唱〕
　　【赛鸿秋】则俺那双解元普天下声名播。哎。你个冯员外舍性命推没磨。则这个苏小卿怎肯伏低。将料着这苏婆休想轻饶过。呆厮你收拾买花钱。休习闲牙磕。常言道井口上瓦礶终须破。
　　〔净云〕怎将我比冯魁。二十载绵花。倒不如三千引茶。〔正旦唱〕
　　【三煞】贩茶船柱儿大。比着你争些个绵花载数儿俭。斟量来不甚多。那里禁的半载周年。将你那千包百篓也不索碎扯零挦。则消得两道三科。休恋这隋堤杨柳。歌尽桃花。人赛嫦娥。俺这狠心的婆婆。则是个追命的母阎罗。
　　〔净云〕我则是二十载绵花都与大姐。〔正旦唱〕
　　【二煞】若是娶的我去家中过。便是引得狼来屋里窝。俺这粉面油头。便是非灾横祸。画阁兰堂便是地网天罗。敢着你有家难逩。有口难言。有气难呵。弄的个七上八落。只待睁着眼跳黄河。
　　〔净云〕大姐。我恰纔不道来。二十载绵花都不打紧。则娶大姐做个老婆。〔正旦唱〕
　　【黄锺煞】休置俺这等掂梢折本赔钱货。则守恁那远害全身安乐窝。不晓事的颓人认些回和。没见识的杓倈知甚死活。无廉耻的乔才惹场折挫。难退送的冤魂像个甚么。村势煞捻着则管独磨。桦皮脸风痴着有甚颩抹。横死眼如何有个分豁。喷蛆口知他怎生发落。没来由受恼躭烦取快活。丢了您那长女生男亲令阁。〔净云〕我二十载绵花送与大姐也不少。〔正旦唱〕量你这二十载绵花值的几何。〔带云〕呆汉。〔唱〕你便有一万斛明珠也则看的我。〔下〕
　　〔净被推跌科云〕妳妳。我如今怎么。〔卜儿云〕柳官人放心。好歹都在我身上。〔净云〕二十载绵花都送妳妳。??的不剩一分回去。〔同下〕
　　〔音释〕
　　寞音磨　抹音磨　落罗去声　蛩音穷　聒音果　柯音哥　恶阿上声　桯音形　合音何　他音拖　豁音火　钹音波　撮磋上声　合哥上声　掇音朵　钵波上声　葛哥上声　皤音婆　活音和　挤济上声　作音左　赸之山切　渴音可　镢音戈　镬音和　幙音磨　索思果切　鸩沉去声　褪吞去声　着池何切　磕音可　倈离靴切　么音魔　桦音话　阁哥上声
　　第三折
　　〔荆楚臣冠带上诗云〕独携琴剑入长安。垂手功名自不难。何限彩楼招壻者。偏我无心懒去看。小官荆楚臣。自离了松江赴京。一举状元及第。所除句容县令。判簿皆缺。止下官一人。方纔到任数日。只等事定。去取顾玉香未迟。近奉府帖。下差往乡催办今冬粮草。左右的。鞴马过来。〔下〕〔净上云〕嗨。谁想顾玉香夜来收拾了房中细软。共梅香逃走。不知去向。眼见往京师寻那荆楚臣去了。那虔婆哄了我偌多东西。则这干罢。如今赶到丹阳问人来。说有一个妇人引着个梅香将着些行李上旱路去了。正中我计。我??的连夜抄将过来。白土左侧黑林子里等着。若撞见他。肯顺我便罢。道出一个不字来。我着刀子结果了他性命。歇两日大虫吃了。又无形迹。多少是好。〔下〕〔正旦同梅香上云〕怜儿。慢慢的行。只为那呆汉缠的我慌。俺那虔婆眼黑爱钱。诚恐污我身名。生出此计。瞒过俺那虔婆。所央松江府旧认的孔目每。讨了一张文书。则做往京探亲。带了些细软家私。上京寻那荆楚臣去。悄悄的讨了只船儿。来至丹阳。出江风浪难行。旱路稍近。前面雇辆车儿。共梅香坐将去。好是凄凉人也呵。〔唱〕
　　【中吕粉蝶儿】秋况消疎。远村迷淡烟深处。断桥边野水平芜。盼邮亭巴堠子。一步捱一步。早则是途径崎岖。恼行人痛伤情绪。
　　【醉春风】则为俺那不心软的狠毒娘。更合着这忒忤逆的逃窜女。恰便似孟姜女送寒衣。谁曾受这般苦。苦。那里问养育情怀。则为俺夫妻恩爱。早难道割不断子母肠肚。
　　〔梅香云〕姐姐。你看这派秋景。煞是伤感人也。〔正旦唱〕
　　【红绣鞋】按天际落霞孤鹜。映残阳老树啼乌。古道傍飘衰叶折枯蒲。蒹葭排鴈字。云水捕鱼图。洒西风弹泪雨。
　　〔梅香云〕姐姐。转过这山坡。一簇榆林。黑洞洞的。不知里面藏着甚么狼虫虎豹。况兼天色已晚。好是怕人也。〔正旦唱〕
　　【迎仙客】转过这山额角生惨凄。见一簇恶林郎黑模糊。不由我心儿里猛然添怕惧。两耳火云烧。浑身冷汗出。似钩住我皮肤。把不定头梢儿竖。
　　〔梅香云〕姐姐。早寻个灯火店安下也好。〔凈上喝旦慌科〕〔正旦唱〕
　　【石榴花】諕的我意慌张心乔怯战都速。无了魂魄。软了身躯。则见他恶哏哏嗔忿忿气扑扑。〔凈扭旦认科〕〔正旦云〕放手。〔凈云〕走的好。今日见你也。〔正旦唱〕猛见了他面目。事在当初。不合将他千般数落十分怒。料应来命在须臾。〔凈云〕既然见了你。好歹要成合。不肯便杀了你。〔正旦唱〕这厮待强风情打家截道??着做。那里讨护身符。
　　〔凈云〕近前来。你顺了我罢。〔正旦云〕玉香也。〔唱〕
　　【斗鹌鹑】这埚儿使不着我美貌娇容。用不着我花言巧语。〔凈云〕不肯便杀了你。〔正旦唱〕这厮如此行为。恁般做出。〔凈云〕你娘使过我偌多银两。准折了两家罢。〔正旦唱〕这的是你财上分明大丈夫。贼儿胆底虚。〔凈云〕你还不顺我。等到几时。〔正旦唱〕你只要窃玉偷香。省甚的■〈歹尤〉云殢雨。
　　〔凈云〕梅香。和你大姐说。这里又无人。他和我成合了罢。若不肯呵。我便杀了也。〔梅香云〕姐姐。他说不肯。便要杀了你。如何发付那。〔正旦唱〕
　　【上小楼】你道是如何发付。我索避着不做。我这里敛袂回身。褪后趋前。眼笑眉舒。〔做拜科〕〔唱〕施礼数。道万福。殷勤观觑。施呈着我尊前席上那些假虚脾和睦。
　　〔云〕柳官人。你急性怎么。慢慢商量。可不好厮见。〔凈云〕肯呵。二十载绵花都与大姐。不肯时目下见血。〔正旦云〕噤声。〔唱〕
　　【幺篇】待将咱所图。我宁死不辱。这厮笑里藏刀。节外生枝。暗地埋伏。这里是大道官塘。怎没个行人。南来北去。天那。眼见的死的来不着坟墓。
　　〔凈扯住云〕大姐。成合了罢。〔正旦叫科云〕有杀人贼也。〔荆楚臣引祗候上云〕甚么人叫杀人贼。左右每拏住。〔作拏凈与旦认科〕〔荆楚臣云〕玉香姐姐。你认的我么。〔正旦云〕救我的是谁那。〔荆楚臣云〕小生荆楚臣也。〔正旦云〕惭愧。〔唱〕
　　【满庭芳】也是天然对付。险些儿身归地府。命掩泉途。〔荆楚臣云〕为甚这厮做出这等事来。〔正旦唱〕这厮只因饱暖生淫欲。〔荆楚臣云〕这是关系性命。暂时随顺。省致如此狼狈。〔正旦唱〕便休想似水如鱼。〔荆楚臣云〕权时之事。何故认真。〔正旦唱〕与这厮待一时间莺俦燕侣。我情愿尽世儿凤只鸾孤。〔荆楚臣云〕且免一时危难。也不为过。〔正旦唱〕楚臣也。你深思虑。因何难共处。岂不闻冰炭不同垆。
　　〔荆楚臣云〕左右。拿过那逆贼来。〔祗从拿凈跪旦骂介〕〔凈云〕二十载绵花都送大姐。〔正旦唱〕
　　【普天乐】这厮起荒淫。生嫉妬。抵多少守株待兔。缘木求鱼。〔凈做慌介〕〔正旦唱〕贼汉意下慌。楚臣心头怒。〔荆楚臣云〕据这贼情理难容。该问死罪哩。〔正旦唱〕据此贼情理难容伤时务。坏人伦罪不容诛。一心待偎红倚翠。论黄数黑。恶紫夺朱。
　　〔云〕楚臣。你好生施行此贼咱。〔荆楚臣云〕左右。将此贼押赴县里去者。〔押凈下〕〔正旦唱〕
　　【快活三】楚臣索自窨付。君子断其初。说山盟言海誓做妻夫。怎忘的咱剪发燃香处。
　　【朝天子】自楚臣应举。听妾身拜覆。俺娘将我待嫁做商人妇。贤愚从来不并居。因此上不避红尘路。谁想来至中途。逢着贼徒。几乎间遭间阻。猛可里得遇。将妾身救取。方信道天自有安排处。
　　〔荆楚臣云〕元来如此。你可来做甚么。我自有人来取你。〔正旦云〕楚臣。你如今那里为官。〔荆楚臣云〕今授句容县令。你也受用五花官诰。做夫人县君也。〔正旦唱〕
　　【十二月】拜辞了清歌妙舞。打迭起傅粉施朱。受了些千辛万苦。熬了些短叹长吁。早则有准成地朝云暮雨。依然的复旧如初。
　　【尧民歌】等着也五花官诰七香车。尽受用满身花影倩人扶。今日个花生满路得荣除。早则不碧桃花下凤鸾孤。欢娱欢娱乐有余。轻怜惜偎香玉。
　　〔荆楚臣云〕左右。鞴马。一壁抬过轿儿来。共夫人同回县里去。〔正旦唱〕
　　【耍孩儿】原来这夫人也许俺娼人做。我则道尽世儿常为妓女。不想粪堆上蓦然长灵芝。鹊巢中生出鸾雏。显耀杀妾本云间住。光辉了君家淮甸居。恰纔但有半点儿风声污。可不羞归西浙。耻向东吴。
　　【一煞】肩厮并比翼鸟。腮厮贴比目鱼。手厮把合欢带同心结连枝树。头厮磕低调儿歌金缕。腿厮压高擎着倒玉壶。臂厮搂似并头莲在鸳帏宿。尽情儿颠鸾倒凤。尽兴儿弄粉抟酥。
　　【二煞】对鸾台画娥眉月一弯。铺蝉鬓插犀梳云半吐。玉玎珰金■〈王枼〉■〈王燮〉珠琭簌。逞一会儿凤冠霞帔夫人相。谎一程儿高髻云鬟仕女图。显一捻儿风流处。探亲眷高抬着暖轿。送人情稳坐着香车。
　　〔荆楚臣云〕夫荣妇贵。足矣足矣。〔正旦唱〕
　　【煞尾】做男儿的除县宰称了心。为妻儿的号县君享受福。则我这香名儿贯满松江府。我与那普天下猱儿每可都做的主。〔下〕
　　〔荆楚臣云〕下官想来。不如做一角文书。将那柳茂英锁送府牢。依律治罪。一壁厢另择吉日。请夫人进衙。未为迟也。〔诗云〕偶执强人大道傍。却令夫妇得成双。不是一番寒彻骨。谁许梅花喷鼻香。〔下〕
　　〔音释〕
　　鞴音被　堠音后　窜音爨　骛音暮　葭音家　出音杵　速苏上声　扑音普　目音暮　埚音窝　■〈歹尤〉音尤　殢音腻　福音府　睦音暮　辱如去声　伏房夫切　欲于句切　窨音荫　覆音府　玉于句切　蓦音陌　甸田去声　宿须上声　■〈王枼〉音迭　■〈王燮〉音屑　琭音禄　簌苏上声　捻音聂　猱音挠
　　第四折
　　〔荆楚臣上云〕下官当初与玉香别时。分开玉梳为记。今日令银匠用金镶就。依旧完好。已曾安排下筵席。一者与夫人压惊。二者庆贺这玉梳。言之未已。夫人早上。〔正旦引梅香上云〕玉香。谁想有今日也呵。〔唱〕
　　【双调新水令】风尘中埋没了二十年。平空的唤县君有何颜面。告辞了春风歌宛转。夜月舞蹁跹。俺如今福禄双全。稳拍拍的绿窗下做针线。
　　〔见科〕〔荆楚臣云〕夫人。我想当初若非你赠我盘缠。进取功名。焉得有今日也。〔正旦唱〕
　　【驻马听】你如今位得荣迁。两行朱衣列马前。当初你身虽贫贱。也曾一春常费买花钱。则我这节妇牌旌表在丽春园。更和你紫泥宣颁降到临川县。这的是心坚石也穿。喜鸳鸯双锁黄金殿。
　　〔荆楚臣云〕多感夫人弃母寻夫。路途遥远。如此艰辛。况为贼子所逼。几乎性命也不可保。这都是为着那个来。夫人请上。受下官一拜。〔拜科〕〔正旦唱〕
　　【落梅风】寻夫主真诚志。盼京师不甚远。冷飕飕把风霜亲践。脚背踵是脚心里踏破的蠒。〔荆楚臣云〕生受夫人。〔正旦云〕休道生受。〔唱〕便死呵死而无怨。
　　〔云〕我想那日若不遇见相公。必丧这贼之手。相公请上。受妾身一拜。〔拜科〕〔唱〕
　　【水仙子】你道我顾玉香是娇滴滴玉天仙。偏撞他柳盗跖恶哏哏做死冤。手持着明晃晃利刃如秋练。諕得我战钦钦魂灵儿飞半天。若不是你荆楚臣急忙忙剩到根前。将一个赤力力活擒拏。将一个喜孜孜生放免。怎能勾夫和妇。美甘甘再得缠绵。
　　〔荆楚臣云〕夫人。你和我别时。分开玉梳为记。今令银匠用金镶了。那首饰头面。尽皆费用。单留此梳。以表至诚。夫人你看。〔与旦砌末科〕〔正旦唱〕
　　【甜水令】想着咱锦片前程。十分恩爱。百年姻眷。非今世是前缘。问甚么首饰房奁。金珠镯钏。钗环头面。玉梳儿对勘的依然。
　　【折桂令】果然似乐昌般破镜重圆。抵多少配上琼簪。接上冰弦。当初俺两下分开。今还一处。仍旧完全。〔荆楚臣云〕这梳上对嵌处。微显纤丝文路。终不如天然完美。〔正旦唱〕虽然是有痕迹香娇玉软。端的个无瑕玼粉遶花缠。金裹琼沿。翠护朱圈。白日里垫?髻儿权衬着青丝。到晚来贴主腰儿紧搂在胸前。
　　〔荆楚臣云〕梅香。将酒来。共夫人饮一杯。〔送酒科〕〔荆楚臣云〕夫人请。〔正旦云〕相公请。〔唱〕
　　【锦上花】当日在娼楼百般留恋。今日在琴堂受用无边。一个青春。一个少年。一个荣华。一个贵显。
　　【幺篇】相公不负心。贱妾能酬愿。比目鸳鸯天生可羡。百岁欢娱。两情缱绻。玉漏休残。金杯莫浅。
　　〔卜儿上见科云〕相公。我道你不是个受贫的。玉香。你也该辞我一辞怕甚么。〔正旦云〕亏你今日还有嘴脸来见我哩。〔荆楚臣云〕夫人不必烦恼。天下老鸨。那一个不爱钱的。只是这所在留不得你。左右。取我一百两俸钱来。与他为终身养赡之资。你将的去者。〔卜儿云〕那柳茂英将着二十载绵花。要我女孩儿睡一夜。尚然不肯。如今嫁与你做了个夫人。岂可没些财礼。至少也得一千两〔正旦唱〕
　　【清江引】老鸨儿那个不爱钱。谁似你坐钱眼中间转。只争他少共多。再不问良和贱。也还比他二十载绵花好过遣。
　　〔云〕这一百两俸钱。也勾你养赡半世了。还要讨多哩。〔唱〕
　　【离亭宴煞】这里是阳春德泽桃花县。他怎肯将小民脂血做黄金辇。除了些月支的俸钱。无过是酒一尊琴三弄诗千卷。说甚么三媒六证财。再受你百计千方骗。俺如今也得个夫人位转。若早上了你歹王魁贩茶船。可不干赚了我俏苏卿一世里蹇。
　　〔音释〕
　　蹁音偏　跹音仙　拍铺买切　行霞浪切　蠒与茧同　跖张耻切　剩音盛　奁音廉　勘坎去声　嵌音阚　玼音此　垫音店　衬初艮切　缱遣去声　绻劝上声　鸨音保　赡伤占切　转去声　辇连上声　赚音湛　蹇音茧
　　题目　顾玉香双美锦堂欢　
　　正名　荆楚臣重对玉梳记
　　荆楚臣重对玉梳记杂剧终

《元曲选》　铁拐李度金童玉女杂剧　（明）臧晋叔 编
　　铁拐李度金童玉女杂剧　　（元）贾仲名 撰
　　●铁拐李度金童玉女杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　金安寿收意马心猿　正名　铁拐李度金童玉女 
　　第一折
　　〔老旦扮王母引外扮铁拐李上〕〔王母诗云〕阆苑仙家白锦袍。海中银阙宴蟠桃。三更月下鸾声远。万里风头鹤背高。子童乃九灵大妙金母是也。为因蟠桃会上。金童玉女。一念思凡。罚往下方。投胎托化。配为夫妇。他如今业缘满足。铁拐李。你须直到人间。引度他还归仙界。不可迟也。〔铁拐云〕贫道既领仙旨。便索往下方引度他二人走一遭去。〔诗云〕领仙旨按落云头。到女直度脱凡流。全凭我这条拐神通变化。不由他不随我共返丹丘。〔同下〕〔正末扮金安寿同旦儿童氏家僮梅香上云〕自家女直人氏。叫做金安寿。嫡亲的两口儿。别无甚碎小。俺小姐夹谷人氏。童家女儿。小字娇兰。娶为妻室。十年光景。甚是绸缪。托祖宗福荫。这的是夫妻福齐者。今日是小姐的好日头。共小姐天地根前。烧香点烛。祖宗根前。祭祀了也。下次孩儿每卧番羊者。动着细乐。大吹大擂。慢慢的做个筵席。俺看了这笙歌罗列。是好受用也呵。〔唱〕
　　【仙吕八声甘州】花遮翠拥。香霭飘霞。烛影摇红。月梁云栋。上金钩十二帘栊。金雀屏开玳瑁筵。绿蚁光浮白玉锺。爽气透襟怀。满面春风。
　　〔铁拐上云〕贫道按落云头。来到女直地面。这里就是金安寿家。我去与他添寿化斋。看他说甚么。〔见科云〕稽首。贫道特来化斋添寿。〔正末云〕一个先生来化斋求利市。不知先生从那里来。〔铁拐云〕从三岛来。〔正末云〕往那里去。〔铁拐云〕特来度你为神仙。往蓬莱去。〔正末云〕休胡说那。〔唱〕
　　【寄生草】俺围珠翠冰绡内。胜蓬莱阆苑中。他淡昏昏半窗明月梨花梦。我谩匆匆满溪流水天台梦。你叹空空一襟清露游仙梦。〔铁拐云〕贫道昨日蕊珠宫醉倒。今日却在这里。〔正末笑科〕〔唱〕你昨宵个夜沉沉醉卧蕊珠宫。今日暖融融误入桃源洞。
　　〔铁拐云〕金安寿娇兰。你二人跟我出家。长生不灭。〔正末云〕休胡说。看了我这等受用快活。如何肯跟你出家。去吃菜根也。着我那歌儿舞女过来。〔扮歌儿引细乐上舞科〕〔唱〕
　　【满堂红】凤凰台下凤凰台也波台。凤凰台上凤凰来也波来。天籁地籁闻人籁也波籁。八音谐。绿云裁。翠烟开。月明吹彻海山白。
　　【大德歌】碧泠泠。玉铿铿。七政匏为定。攒紫霞。嵌晓星。箜簧点点皆相应。善吹的是子晋董双成。
　　【鱼游春水】自嶰谷起遗风。定雌雄。十二筒。律应黄锺。梅落江清吹三弄。声动关山感归梦。伴渔翁引牧童。
　　【芭蕉延寿】韵清微。高山流水野猿嘶。楚雨湘云塞鴈飞。清风明月孤鹤唳。春融和。莺乱啼。〔下〕
　　〔正末云〕你看我是好受用也。〔唱〕
　　【村里迓鼓】摆窈窕翠娥红袖。出蒲萄紫驼银瓮。听嘹喨笙簧聒耳。间一派。仙音齐动。你看那梅香小玉。了鬟使数。相随相从。鸾箫吹。象板敲。皓齿歌。细腰舞。琉璃锺。琥珀醲。呀。簇捧定可喜娘风流万种。
　　〔铁拐云〕金安寿。这是你尘世快乐。不如俺仙家受用也。〔正末云〕你更不见我受用处。你听我说。〔唱〕
　　【元和令】绣幙张翠霭蒙。锦堂晃晓云笼俺小姐纤纤十指露春葱。宝钗横螺髻耸。腮桃眉柳额芙蓉。点星眸秋水同。
　　【上马娇】日高也花影重。风香也酒力涌。宝篆袅博山铜。罗裙轻拂湘纹动。侬半札凤头弓。
　　【胜葫芦】恰便似银汉星回一道通。嫦娥出素华宫。弦管声中更漏永。千般婉转。万般调弄。不觉夜将终。
　　【幺篇】可正是歌尽桃花扇底风。人面映和花红。两下春心应自懂怜香惜玉。颠鸾倒凤。人在锦胡衕
　　〔铁拐云〕你今跟我出家去。脱离尘寰。便登仙界。乘苍鸾。跨彩凤。稳坐瑶池紫府。俯视三茅太华。可不好那。〔正末唱〕
　　【后庭花】随着你坠天花满太空。飘璚香散九重。登隐隐金霞殿。游巍巍碧落宫。上苍穹。把鸾骖鹤控。俯三茅太华峰。伴千年长寿松。逐锺离。跟吕公。寻安期。访葛洪。赴蟠桃仙界中。脱尘寰凡世冗。
　　〔铁拐云〕金安寿。你这里快乐有尽。跟我出家去。无穷受用。〔正末云〕你更不曾见我受用处。我推开卧房门。先生你看者。〔唱〕
　　【青歌儿】争似俺花浓花浓柳重。更和这雨魂雨魂云梦。曲阁层轩锦绣拥。香温玉软丛丛。珠围翠绕重重。鼍皮鼓儿冬冬。刺古笛儿喁喁。琵琶慢捻轻拢。歌音换羽移宫。助人笑口欢容。几多密意幽悰。只这等朝朝暮暮乐无穷。煞强似你那白云洞。
　　〔铁拐云〕你这凡世快乐。打甚么紧。在我根前卖弄。〔正末云〕待我再说一遍。〔唱〕
　　【金盏儿】珠琭簌玉玲珑。金蹀躞翠笼惚。锦斑斓画堂富贵人相共。光灿烂。碧天边月色溶溶。麝兰香缥缈。环佩玉丁东。酒斟金错落。花列绣蒙茸。
　　〔铁拐云〕金安寿。你只跟我出家去。不生不死。受用快活。〔正末唱〕
　　【赚煞尾】枉了你费精神。休则管相拦纵。怎撇的玉天仙风流爱宠。〔铁拐云〕这尤物要他怎么。〔正末唱〕端的个鱼水夫妻两意同。少年人兴味偏浓。绣帏中淡荡春风。红浪轻翻翠被重。玉绳拽遥天半空。银漏逐梅花三弄。直吃的斗杓回月影转梧桐。〔同旦下〕
　　〔铁拐云〕这两个业畜。正在不省之乡。必须再用心点化。直待指开海角天涯路。引得迷人大道行。〔下〕
　　〔音释〕
　　瑁音妹　稽音岂　阆音浪　籁音赖　白巴埋切　匏音袍　嵌音阚　嶰音械　塞音赛　唳音利　窈音杳　窕音调　萄音桃　从去声　醲音浓　胡音胡　衕音同　璚与琼同　穹区容切　鼍音陀　喁音浓　煞与杀同　琭音鹿　簌音速　蹀音迭　躞音屑　惚音松　茸音戎　杓音标
　　第二折
　　〔正末同旦家僮梅香上云〕某金安寿是也。被一个风魔道士。每日上门上户。要我跟他出家。时遇春天。一来共小姐郊外踏青散心。二来躲那先生。〔做行科云〕来到这郊外。是好春和景致也呵。〔唱〕
　　【南吕一枝花】花溪音乐喧。竹坞人家小。香车游上苑。宝马满东郊。杂杂嘈嘈。一程程锦绣似花枝绕。一处处管弦般鸟语调。垂杨院卖花人一声声叫过红楼。杏花村题诗客一个个醉眠芳草。
　　【梁州第七】看春江鸭头绿皱。接行云鴈翅红娇。酒旗向青杏园林挑。佳人斗草。公子妆幺。秋千料峭。鼓吹游遨。上新黄柳曳金条。绽嫣红花簇冰绡。芳丛内采嫩蕊粉蝶队队身轻。回塘畔点香芹。紫燕翩翩翅袅。碧阴中弄清音流莺恰恰声交。难挑。怎描。便那女娘行心思十分巧。其实的刺不成绣不到。丹青手虽然百倍高。也画不出这重迭周遭。
　　〔带云〕我想俺这一对好夫妻。也非今世姻缘。是前生配定也。〔唱〕
　　【四块玉】他碾香输将芳径穿。我催骏■〈马宛〉把丝鞭袅。俺这对美爱夫妻宿缘招。俊厖儿落鴈沉鱼貌。俺两口儿恰便似地长就并蒂花。水养成交颈鸳。天生下比翼鸟。
　　〔铁拐上拦住马科云〕金安寿。你躲的我好也。〔正末唱〕
　　【骂玉郎】他将我这马头拦住高声叫。辔揪住黄金勒。鞭挽住紫藤梢。〔铁拐鼓掌大笑云〕你愚眉肉眼。怎识的贫道那。〔正末唱〕见他风风魔魔掴着手。佯推笑。〔铁拐云〕弃了家业。快逃性命。着你不生不灭。跟我出家去。〔正末唱〕你着我将家业抛。性命逃。便是朝闻道。
　　〔铁拐云〕我着你跨青鸾。乘彩凤。上丹霄。做神仙可不好也。〔正末唱〕
　　【感皇恩】你觑花枝般淹润妖娆。我更笋条般风流年少。你着我跨青鸾。乘彩凤。上丹霄。怎如我那花柔柳嫩。玉软香娇。恨不的心窝里放。手掌中擎。眼皮上阁。
　　〔铁拐云〕你欲心太重。早弃家缘。跟我出家。教你做大罗神仙哩。〔正末唱〕
　　【采茶歌】你着我戏仙瓢。过金桥。怎肯生拆散碧桃花下凤鸾交。伴着你个铁拐云游同去也。可不闪的俺玉人何处教吹箫。
　　〔铁拐云〕金安寿。下马来。我与你说话。跟我出家去。教你到十洲三岛。同赴蟠桃。可不快活。〔正末云〕我去不得。〔唱〕
　　【侧砖儿】我怎肯寻真误入蓬莱岛。向羣仙队里会蟠桃。早难道好者为之乐。〔铁拐云〕弃了家缘。跟贫道出家去。〔正末唱〕怎舍的俺铜斗般锦窠巢。
　　【竹枝歌】看了俺胸背搀绒宫锦袍。〔铁拐云〕俺出家的藤冠衲袄。草履麻绦。长生不老。比你还受用哩。〔正末唱〕怎系这等续断滥麻绦。你则看他江梅风韵海棠标。樱桃樊素口。杨柳小蛮腰。你可也徒劳。怎把兰蕙性浪比蓬蒿。
　　〔铁拐云〕出家儿参祖师。遵径道。其中清味。玄中又玄。做大罗神仙。你休要迷了正道。〔正末唱〕
　　【玄鹤鸣】遵径道。达玄妙。参祖师。习鸿宝。说杀你驾青牛。乘赤鲤。骖白鹿。骑黄鹤。怎如俺这宝马雕鞍最好。〔铁拐云〕你有甚快乐。快快跟我出家去。〔正末云〕我去不的。〔唱〕俺春风桃李。夏月葵榴。秋天金菊。冬雪江梅。一年中景物饶。料你那茅庵草舍。争似俺兰堂画阁。
　　〔铁拐云〕你不知卢生的故事。不勾一餐。黄粱饭熟。能得几多光景。〔正末唱〕
　　【乌夜啼】我平生不识邯郸道。料黄粱怎比羊羔。〔铁拐云〕俺那里香风不动松花老。跟我出家。可不快活。〔正末唱〕休夸你香风不动松花老。争如俺月夜花朝。雨媚云娇。〔铁拐云〕跟我去赴蟠桃会好的多哩。〔正末唱〕跟你去九重春色醉仙桃。争如俺一生花柳从吾好。白玉池。琼花岛。将我度为道友。这便是你善与人交。
　　〔铁拐诗云〕俺那里洞门无锁钥。自有白云封。从他天地老。容颜只似童。比你好得多哩。〔正末唱〕
　　【黄锺尾】你那里白云封洞烧丹灶。争似俺锦水流香泛碧桃。我这头巾上珍珠砌成文藻。玉兔鹘金厢系绣袍。紫丝缰金鞍骏马骄。葵花镫靴尖斜款挑。虞候亲随护从着。茶褐罗伞云也似绕。绛蜡纱灯月也似皎。重裀卧铺陈换副儿交。列鼎食珍羞拣口儿炰。你止不过掘黄精和土斵。砍青松带叶烧。蒸云腴煑藜藿。饮涧泉吃仙药。这两般可是那件儿好。〔铁拐云〕则这般他也不肯。须用仙术再点化他。金安寿。你见我手中铁拐么。我轻轻摇动。化道金光去也。疾。〔下〕〔正末唱〕见他显神通将铁拐轻摇。早化一道金光不见了。〔下〕
　　〔音释〕
　　坞音五　挑上声　嫣音烟　■〈马宛〉音冤　厖音忙　辔音配　掴乖上声　阁高上声　巢锄昭切　搀初衔切　鹤音豪　邯音寒　郸音丹　鹘红姑切　镫登去声　着池烧切　炰音袍　斵音沼　藿音好　药音耀
　　第三折
　　〔铁拐上诗云〕一足刚跷一足轻。数茎头发乱鬅鬙。世人不识苍苍拐。搅的黄河彻底清。贫道点化金安寿。未得回头。今番第三遭也。若再不省呵。贫道自有道理。〔下〕〔正末同旦梅香上云〕小姐。那先生缠定咱。把前后门重重闭上。咱去卧房坐下。他须不能勾进来。咱慢慢的饮几杯酒。托天地祖宗。好是快活。趁着这夏景清和。避暑乘凉。好受用也呵。〔唱〕
　　【商调集贤宾】黄梅细丝江上雨。碧沼内翠荷舒。受用的是玛瑙盘蔗浆酪粉。珊瑚枕藤簟纱厨。黍新包似裹黄金蒲细剉如攒白玉。咏离骚歌楚些谁吊古。夺锦标擢画桨似飞凫。系同心长命缕。佩辟恶赤灵符。
　　【逍遥乐】兰汤试浴。纳水阁微凉。避风亭倦午。乘竹阴槐影桐疎。迭冰山素羽青奴。翦彩仙人悬艾虎。开南轩奇峯云布。瓜分金子。鲙切银丝。茶煑云腴。
　　【春归怨】夫贵妻荣。多来大福。画堂罗列锦模糊。妻才子禄前生注。庆有余。美满欢娱。配凤友对鸾雏。
　　〔梅香云〕小哥。据你风流浪子。聪明俊俏。怎生出家者。〔正末唱〕
　　【鴈儿落】赋新声咏乐府。歌古调达音律。是一朵没包弹娇柔解语花。是一块无瑕玷温润生香玉。
　　【得胜令】帘低簌碧鰕须。沉细爇紫金垆。霜瓦密鸳鸯甃。云轩高翡翠铺。俺同坐着香车。似地长就连枝树。双并着骅驹。似胶粘成比目鱼。
　　〔旦云〕梅香。你把重门闭上。慢慢饮酒。〔铁拐上云〕金安寿娇兰。他把重门闭了。我便进不去。这里显些神通。就从虚空坠落在地。看他说甚么。〔做见科云〕稽首。〔正末惊科云〕呀。你从何而来。〔铁拐云〕我径来寻你。跟我出家去。教你长生不老。〔正末云〕我何消的出家。你则看我和小姐打扮。可也不俗。〔唱〕
　　【贤圣吉】缕金鞓玉兔鹘。七宝嵌紫珊瑚。墨锭髭髯。捻绒绳打着鬓须。皁纱巾珠琭簌。锦袄子金较辂。花难比玉不如。卷云靴跟抹绿。银盆面腻粉团酥。
　　〔云〕我那小姐打扮呵。〔唱〕
　　【河西后庭花】翠娉婷衠不俗。美婵娟娇艳姝。似对月嫦娥并。如临溪双洛浦。
　　〔铁拐云〕金安寿。早早跟我出家去来。〔正末云〕大古里你吃了风药来也。〔唱〕
　　【幺篇】他笑呵似秋莲恰半吐。他悲呵似梨花春带雨。行呵似新鴈云边落。话呵似雏莺枝上语。醉呵似晚风前垂柳翠扶疎。浴呵似海棠擎露。立呵渲丹青仕女图。坐呵观世音自在居。睡呵羊脂般卧着美玉。吹呵韵清音射碧虚。弹呵拂冰弦断复续。歌呵白苎宛意有余。舞呵彩云旋掌上珠。
　　【双鴈儿】团衫缨络缀珍珠。绣包髻鸂鶒袱。翠鸾翘内妆束。玉搔头掩鬓梳。喜相逢蝉对舞。
　　〔铁拐云〕元来他再不省悟。看了这等。如何舍的。先磨了娇兰。然后金安寿容易点化。〔做手指科云〕娇兰。你不过来。等甚么哩。〔旦云〕师父稽首。弟子省悟了也。〔正末惊科〕〔唱〕
　　【望远行】叵奈这无端的铁拐使机谋。不知怎生用些道术。将俺同坐香车。迷惑来去赴玄都。■〈扌蚩〉■〈扌蚩〉扯碎俺姻缘簿。忽剌八掘断俺前程路。空没乱椎胸跌足。揉腮瞪目。将一朵并头莲碜可可分两处。生拆散燕莺孤。吉丁当摔碎连环玉。
　　【梧叶儿】据情理难容恕。论所为忒狠毒。忍不住我怒气夯胸脯。一只手揪着执袋。一只手揝住道服。俺将他紧揪捽。向明镜也似官府告去。
　　〔正末扯旦云〕那里去。〔旦不睬科〕〔正末云〕我怎么这一会也昏倦起来。扎挣不得。〔做睡科〕〔铁拐云〕金安寿睡着了也。〔引旦虚下〕〔正末梦科云〕好奇怪。恰纔共小姐饮酒。前后门闭的铁桶相似。那先生不知从那里来。将小姐迷将去了。小姐先生都不见。这里知他是那里。则见高山远涧。老树横桥。静巉巉的无一个人。好怕人也。〔唱〕
　　【贺圣朝】陡涧高山。崄峻崎岖。教我手脚慌乱无是处。流水横桥。眼晕心虚。蟠巨蟒老树枯。渗金睛猛虎伏。且躲避在林莽。俺映我身躯。
　　〔正末做慌科〕〔铁拐叫云〕金安寿。〔正末疑科云〕是那个叫。〔唱〕
　　【凤鸾吟】听的将金安寿名字呼。我这里低首拜伏。〔铁拐云〕金安寿。你怎生得到俺这里。〔正末唱〕这埚里云水林峦。甚么去处。〔铁拐云〕这里是洞天福地。但能到此。吃仙桃。饮甘露。伴猿鹤。与龟鹿齐寿。〔正末唱〕呀。元来这琳宫绀宇。是仙居洞府。食仙桃饮琼浆甘露。朱顶鹤。献果猿。绿毛龟。衔花鹿。寿长生玉篆丹书。
　　〔云〕你将我小姐来。〔铁拐云〕这业畜重浊难悟。则除这般。将他本身婴儿姹女。心猿意马。现形点化。较省些气力。疾。〔婴儿姹女猿马上追赶〕〔正末慌科〕〔铁拐云〕金安寿。养白雪黄芽。疎金枷玉锁。悟你初来路径。休迷了正道。〔正末唱〕
　　【牡丹春】婴儿姹女趣。黄芽白雪枯。被金枷玉锁紧相拘。将心猿意马牢拴住。虽然是得省悟。你可也回首认当初。
　　〔铁拐云〕疾。婴儿姹女。心猿意马。赶上拿住者。〔正末云〕连天峻岭。万丈悬厓。赶到跟前。如之奈何。〔做惊醒科云〕好奇怪。我正和小姐饮酒。那先生来迷惑了小姐。我得了一梦。中间光景都见了。跌下涧去。觉来还是旧处。呵。可改变的别了。颓垣坏屋。枯木昏鸦。檐楹下站着个先生。不知是甚么人。我是叫他问个端的。兀那先生。兀那先生。〔铁拐云〕金安寿。你省悟么。恰纔蓬莱一梦。尘世早四十年。你原有仙风道骨。寻你那本来面目。休迷了正道。〔正末唱〕
　　【凉亭乐】迅速光阴过隙驹。一梦华胥。走兔飞乌紧相逐。昼夜催寒暑。便道你本来面目。仙风道骨。争如俺鼍鼓笛儿者剌古。歌鹦鹉。舞鹧鸪。
　　〔铁拐云〕他尚俗牵未尽。再有道理。金安寿。你看那百花烂熳。春景融和。〔正末云〕是好景也。〔铁拐云〕可早炎天似火。暑气烦蒸。〔正末云〕好热也。〔铁拐云〕你觑黄花徧野。红叶纷飞。〔正末云〕好惨也。〔铁拐云〕又早朔风凛冽。瑞雪飘扬。〔正末云〕好冷也。〔铁拐云〕金安寿。你省的么。〔正末云〕兀的不傒幸杀我也。正是春夫。又临夏暑。顷刻秋霜。逡巡冬雪。天地中造化。难晓难参。〔诗云〕纔见垂杨绿。俄然麦又黄。蝉声犹未尽。寒鴈已成行。〔唱〕
　　【小梁州】恰纔个东风四友尽喧呼。正青春紫翠模糊。却早碧池绿水映芙蕖。承炎暑。又早是落叶晓霜铺。
　　【幺篇】正蛩吟清露滋黄菊。便怎生水晶寒雪莹冰壶。暗里将流年度。怎不想个归根之处。直待临死也做工夫。
　　〔铁拐云〕你可省了也么。〔正末云〕弟子省了。师父。你待着我那里去。〔铁拐云〕金安寿记者。望你那来处来。去处去。休差了念头。休迷了正道。〔正末云〕稽首。弟子知道了也。〔唱〕
　　【啄木儿尾】拜辞了翠裙红袖簇。朱唇皓齿扶。梦回明月生南浦。向无何深处。步瑶池。游阆苑。到蓬壶。〔下〕
　　〔音释〕
　　跷音敲　茎音形　鬅音朋　鬙音僧　簟音店　玉于句切　辟音匹　浴于句切　福音府　律音虑　簌苏上声　爇如夜切　甃音凑　鞓音汀　辂音路　绿音虑　衠音谆　俗词疽切　姝音朱　渲疎选切　续词疽切　缀音赘　袱房夫切　翘音乔　束音暑　叵音颇　谋音模　术绳朱切　足臧取切　揉与挠同　瞪音橙　目音暮　碜森上声　摔音洒　毒东卢切　夯音享　揝簪上声　服房夫切　捽音祖　巉初衔切　陡音斗　崄与险同　崎音欺　岖音区　晕音韵　渗森去声　伏房夫切　埚音窝　绀甘去声　鹿音路　姹仓诈切　迅音信　逐长如切　骨音古　蛩音穷　菊音矩　簇音粗
　　第四折
　　〔王母引众仙上诗云〕晓入瑶池雾气清。忽闻天籁步虚声。云衢不用吹箫侣。独驾青鸾朝玉京。俺西池金母。为金童玉女思凡。谪生下方为人。如今他业债满彻。复还仙界。着他过来者。〔正末同旦上云〕小姐。今日得省悟也。见西池金母去来。〔唱〕
　　【双调新水令】你如今上丹霄赴绛阙步瑶台。比红尘中别是一重境界。我灵光回阆苑。他慧性到蓬莱。当日个染了凡胎。谁承望填还这场债。
　　〔金母云〕金童玉女。为你思凡。致使吾令铁拐。亲往尘世度你等重还仙界。你从今后。休动凡心者。〔正末旦拜云〕再不敢了。〔正末唱〕
　　【庆宣和】不是俺忒疎狂性格乖。也则是业缘里合该。今日个一双双跪在金阶。乞仙真痛责。
　　〔金母云〕您两个思凡尘世。托生女直地面。配为夫妇。女直家多会歌舞。您两个带舞带唱。我试看咱。〔正末同旦舞科唱〕
　　【早乡词】堕尘埃。为贵客。托生在大院深宅。尽豪奢衠气概。忒聪明更精彩。对着俺撒敦家显耀些抬颏。
　　【挂搭沽】则俺那头巾上珍珠砌成界。画拖四叶飞霞带。绣胸背搀绒可体裁。玉兔鹘堪人爱。把翠叶贴。将奇花摘。趁着这绿鬓朱颜。不负了杏脸桃腮。
　　【石竹子】鼍鼓冬冬声和凯。缕管轻轻音韵谐。女直家筵会实难赛。直吃的梨花月上来。
　　〔金母云〕再有何好处。说来咱听。〔正末唱〕
　　【山石榴】紫云娘。多娇色。腰枝一搦东风摆。谪仙女临凡界。
　　【幺篇】佩云肩。玉项牌。凤头鞋。羞花闭月天然态。香串结同心带。
　　【醉也摩挲】咱和你同离瑶台也波台。同离瑶台也波台。杨柳形骸。海棠颜色。端的是可憎才。
　　【相公爱】恰便似并蒂池莲一处栽。春水游鱼两和谐。疑猜。恐青春不再来。挨甚么时光待。
　　【胡十八】花镇荣。月常在。人不老。酒频酾。荣华富贵已定排。金安寿俊才。娇兰又美爱。俺则是天上有也者。料人间决无赛。
　　〔金母笑科云〕人世光阴。如同斩眼。你两个只为差了一念。谪下尘凡。还不早早回头。图他欢乐。这等迷恋。你且再说我听。〔正末唱〕
　　【一锭银】趁着这千树桃花云锦开。向流水天台。动箫韶仙音一派。可不是前世里得修来。
　　【阿纳忽】酒捧金台。春满瑶阶。郁巄嵷翠微仙界。罩祥云隔断浮埃。
　　【不拜门】徧舞天钱满眼来。霞彩飘飘幢旛盖。金钗。金钗两下摆。共奏着云璈天籁。
　　【慢金盏】猛想起步香阶。露湿弓鞋。宿世该。前生载。淡涂着花额。眉分着翠黛。玉簪着凤钗。粉衬着莲腮。和这画堂金谷豪华客。软款情。温柔态。
　　【大拜门】正是女貌郎才。厮亲厮爱。这一段风流意脉。题诗在绿苔。吹箫在凤台。似牛女在银汉边双排。
　　〔金母云〕你两个有这许多受用。可知道沉迷难得省悟。〔正末云〕我等如今。却省悟了也。〔唱〕
　　【也不啰】从今后碧云斋。道心开。无障隔无遮碍。红尘不到黄金界。去弱水三千外。
　　【喜人心】看松云掩霭。闻桂风潇洒。竹影藤花月色。紫府金坛放毫彩。醉舞狂歌。长笑高吟。疎散情怀。他壶内天无坏。咱静里神长泰。
　　【风流体】临清流。临一带心快哉。玩明月。玩一轮情舒解。枕黄石。枕一块意豁开。卧白云。卧一片身自在。
　　【忽都白】翠壁丹崖。玉殿金阶。再不必猜也么猜。我如今丫髻环绦。椰瓢执袋。麻袍宽快。布袜芒鞋。饥后餐松柏。渴来清泉解。
　　【唐兀歹】安乐窠修真好避乖。翠林峦金碧楼台。纳头一觉回光入玄界。畅好是清也波哉。
　　〔金母云〕金童玉女。您离瑶池多时。您则知您女直家会歌舞。可着俺八仙。舞一会你看。〔八仙上歌舞科〕〔共唱〕
　　【青天歌】真仙聚会瑶池上。仙乐和鸣鸾凤降。鸾凤双飞下紫霄。仙鹤共舞仙童唱。　仙童唱歌歌太平。尝得蟠桃寿万龄。瑞霭祥光满天地。羣仙会里说长生。　长生自知微妙诀。番口开口应难说。不妨泄漏这玄机。惊得虚空长吐舌。　舌端放出玉毫光。辉辉朗朗照十方。春风只在花梢上。何处园林不艳阳。　艳阳时节采灵苗。莫等中秋月色高。颠倒离男逢坎女。黄婆拍手喜相招。　相招相唤配阴阳。密雨浓云入洞房。十载灵胎生个子。倒骑白鹿上穹苍。　穹苍颢气罡风徤。吹得璇玑从左转。三辰万象总森罗。三界仙官朝玉殿。　玉殿金阶列众仙。蟠桃高捧献华筵。仙酒仙花映仙果。长生不老亿千年。
　　〔正末唱〕
　　【川拨掉】今日个畅情怀。纵神游遍九垓。慧眼睁开。道性明白。依旧是风魂月魄。悟春从天上来。
　　【七弟兄】银槐翠柏洞天开。击法鼓雷动沧瀛海。扣金钟霞散阆风台。敲碧磬云绕松花盖。
　　【梅花酒】呀。俺如今便去来。既换骨抽胎。早降福消灾。也不须守戒持斋。昨日过今日改。玉面猿戏丹泽。绿毛龟枕碧苔。银斑鹿践香埃。朱顶鹤守仙宅。金睛兽护苍崖。众毛女喜颜开。共道侣笑咍咍。献蟠桃筵会排。度金童上丹台。引玉女列仙阶。
　　【收江南】呀。兀的不是月明千里故人来。抵多少一场春梦唤回来。今日个满堂和气醉归来。贤贤易色。再休提洛阳花酒一齐来。
　　〔金母云〕今日金童玉女。归于正道。你听者。〔词云〕你本是大罗神仙。在人间三十余年。今日个功成行满。随羣仙证果朝元。〔正末同旦拜谢科〕〔正末唱〕
　　【鸳鸯煞】从来个天堂本与尘寰隔。谁承望凡人重把神仙拜。感谢得金母提携。识认了羣真风彩。唱道汉锺离绿蚁醺酣。唐吕公红颜不改。韩湘子顷刻花开。张果老倒骑的驴儿快。蓝采和达道诙谐。李先生四海云游。全凭着这条拐。
　　〔音释〕
　　慧音惠　责斋上声　客音楷　宅池斋切　画胡乖切　摘斋上声　色筛上声　搦囊带切　酾音筛　巄音笼　嵷音宗　罩嘲去声　幢音床　璈音敖　额崖去声　脉音买　隔皆上声　柏音摆　颢音浩　璇音旋　魄铺买切　泽池斋切　咍海平声
　　题目　金安寿收意马心猿　
　　正名　铁拐李度金童玉女
　　铁拐李度金童玉女杂剧终

《元曲选》　萧淑兰情寄菩萨蛮杂剧　（明）臧晋叔 编
　　萧淑兰情寄菩萨蛮杂剧　　（元）贾仲名 撰
　　●萧淑兰情寄菩萨蛮杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　贤嫂嫂合成金贯锁　亲哥哥配上玉连环　正名　张世英饱存君子志　萧淑兰情寄菩萨蛮 
　　第一折
　　〔冲末扮张世英上诗云〕虽无汗马眠霜苦。曾受囊萤映雪劳。金榜一朝标姓字。此时方显读书高。小生姓张名世英。字云杰。浙江温州府人氏。自幼苦志勤学。经史皆通。所有萧山县友人萧公让有二子。命小生作馆宾到此两月余矣。公让待我甚厚。今日举家俱往坟头拜扫。独留小生在书房闲坐。小生乘暇。往东村望几个朋友释闷去来。〔下〕〔外扮萧公让引老旦崔氏上诗云〕龙出海时千尺浪。凤归云去万条霞。诗书不入时人耳。金玉难藏烈士家。自家姓萧名让。字公让。祖居萧山县人氏。嫡亲的五口儿。大嫂崔氏。有两个孩儿。有个妹子。小字淑兰。父母在时。曾从师读书。深晓文义。善能吟咏年方一十九岁。容貌非常。未曾许聘于人。今日清明。举家俱往祖茔祭祀。妹子身体有些不快。不能去的。留下管家嬷嬷并梅香看视。问候汤粥。俺祭扫毕便回来也。手下人。收拾春盛盒担。往山头走一遭去。〔同下〕〔正旦扮萧淑兰引梅香上云〕妾身姓萧。小字淑兰。父母早亡。依兄嫂恩养。两月前家兄请温州张云杰作馆宾。与家兄相处。妾窥见那生外貌俊雅。内性温良。更兼才华藻丽。非凡器也。妾数日间行忘止。食忘餐。心在那生身上。今日清明节令。满门家眷都去上坟。妾托病不去。欲引梅香往后花园中亲与那生相见。别有话说。暗想情是人间何物也呵。〔唱〕
　　【仙吕八声甘州】伤春病染。郁闷沉沉。鬼病恹恹。相思即渐。碧窗唾渍稠粘。几缕柔丝空系情。满院杨花不卷帘。鬓亸楚云松。懒对妆奁。
　　【混江龙】晓来情厌。收拾心事上眉尖。把金钱暗卜。龟卦时占。杏脸胭消娇淡淡。柳腰香褪弱纤纤。料应也是前生欠。因无兄嫂。有失拘钤。
　　【油葫芦】这些时斗帐春寒起未忺。睡不甜。任教晓日压重檐。〔带云〕那生好一表人物也。〔唱〕将他那模样儿心坎上频频垫。名字儿口角头时时念。想他性格儿沉。语话儿谦。绣床无意闲攀占。懒把彩绒挦。
　　【天下乐】我如今纴得金针却倒拈。牙尖。抵玉纤。罗帕上泪痕千万点。恐梅香冷句儿劖。怕妳娘闲话儿签。我则索强支吾陪笑脸。
　　〔云〕梅香。那生敢在书院里。咱和你去来。〔梅香云〕这所在正是他书院。〔张世英上云〕小生从东村里探了几个朋友。回书院中温习经史去来。〔做望见旦科云〕谁家女子。来到这里。〔正旦唱〕
　　【那咤令】向湖山紧觇。惹游丝满脸。惹游丝满脸。惊飞花乱飐。惊飞花乱飐。荡残红数点。〔旦见张科云〕先生万福。〔张不睬科〕〔正旦唱〕我礼忙迎情欲亲。他头不抬身微欠。真所谓君子谦谦。
　　〔张世英云〕那壁小娘子是谁氏之家。〔正旦云〕妾身乃萧公让之妹也。知先生文学之士。妾有所盼。先生意下如何。〔张世英云〕是何言哉。萧公待我为嘉宾。小生素无瑕玷。你快转去。恐兄嫂回来。〔做躲科〕〔正旦唱〕
　　【鹊踏枝】则见他气炎炎。那里也笑掀髯。显出些外貌威严。内性清廉。他避我遮遮掩掩。抵多少等等潜潜。
　　〔张世英云〕女人家不遵父母之命。不从媒妁之言。廉耻不拘。与外人交言。是何礼也。〔正旦唱〕
　　【寄生草】你恼怎么陶学士苏子瞻。改不了强文■〈忄敝〉醋饥寒脸。断不了诗云子日酸风欠。离不了之乎者也腌穷俭。想你也梦不到翔龙飞凤五云楼。心则在鸣鸡吠犬三家店。
　　〔张世英怒科云〕早是我哩。他人怎了。全不怕当家尊嫂恶。恩养劣兄严。〔正旦唱〕
　　【金盏儿】这生不心忺倒憎嫌。早则腾腾烈火飞红焰。将姻缘簿亲检自撕挦。若得咱香腮容并贴。玉体肯相沾。怕甚么当家尊嫂恶。恩养劣兄严。
　　〔张世英云〕女孩儿家休要弄险。俺读书人岂肯做这等非礼之事。可不丧了行止。倘被兄嫂察知。何面目厮见。岂不羞惭。〔正旦唱〕
　　【后庭花】你道女孩儿家休弄险。你读书人不会谄。为非事无行止。见家兄有甚脸。不索你话儿■〈口店〉。你须恶厌。不由我腮斗儿上添笑靥。
　　〔张世英云〕休道是兄嫂知道。则那妳母梅香知呵。早晚说与令兄。如何隐得。可不你我何安。〔正旦唱〕
　　【醉中天】怕甚么妳母舌儿堑。梅香嘴儿尖。恐早晚根前冷句儿添。便知道也难凭验。家丑事必然羞掩。放心波风流双渐。〔张世英云〕小生此间难住。必寻退步。〔正旦唱〕早则么懒折腰归去陶潜。
　　〔梅香云〕姐姐。这秀才好淡■〈尸外巾内〉么。〔正旦云〕好惶恐人也。〔唱〕
　　【赚煞】秀才每难托志诚心。好吃开荒剑。一条担两下里脱尖。有多少胡讲歪谈信口■〈口店〉。乔文物拘耻拘廉。我看你瘦恹恹眼札眉苫。多敢是家菜不甜野菜甜。你也消不得俺娇滴滴桃腮杏脸。香馥馥玉温花艳。则好去破窑中风雪断虀盐。〔下〕
　　〔音释〕
　　盛平声　亸音朵　奁音廉　拾绳知切　钤其炎切　忺希兼切　垫音店　占去声　挦词纤切　纴音壬　劖初衔切　签音佥　觇痴髯切　飐占上声　妁音酌　强音绛　■〈忄敝〉音鳖　撕音斯　■〈口店〉店平声　恶乌去声　靥音掩　堑佥去声　■〈尸外巾内〉雕上声　苫声占切
　　第二折
　　〔张世英上云〕昨日萧公举家拜扫。不想家中有萧公之妹。小生回书院来。在后园中正遇此女。乃出淫言相戏。小生昨晚酒席间欲要说与萧公。又不好看相。如今将学生放假三日。且在书房中独坐些儿。好闷人也。〔正旦扮嬷嬷上云〕老身是萧公家管家的嬷嬷。两月前东人命温州张。云杰作馆宾。那秀才情通九经。不料东人妹淑兰留心于那生身上。终日魂劳梦断。夜来清明。满家上坟。惟淑兰托疾不往。意欲后园与那生相会。不想那生胸襟正大。半步无邪。反将恶言相触。事不谐矣。淑兰惶媿。昨夜废寝忘餐。推床倒枕。无计所托。亲与老身说知。作了一词名菩萨蛮。着我送与那生。看他是如何。老身欲待行来。又恐东人知道见责。欲要不行。可怜淑兰自幼便失父母。孤苦到今。俺须索与他成就此事。走一遭去。〔唱〕
　　【越调耍三台】姐姐命亲分付。为张秀才丁宁使俺。您稳放着个先忧后喜。我空怀着个有苦无甘。烦恼这场非是揽。恶风声委实心惨。则为他粉悴胭憔。端的是香消也那玉减。
　　【紫花儿序】姐姐怕不心劳意攘。哥哥又不性躁情乖。嫂嫂可要坐守行监。他如今看看衣褪。渐渐裙搀。春衫双袖漫漫将泪揞。不明不暗。几时配上金钗。接上琼簪。
　　〔做见张科云〕先生万福。〔张世英云〕嬷嬷何来。莫非东人有命么。〔嬷嬷云〕非也。老身花园中行来。信步至此。先生。兀的无聊那。〔唱〕
　　【小桃红】你九经三史煞曾谙。习典故观通鉴。课赋吟诗有风范。更非凡。临帖写字知个浓淡。把古今博览。将前人比勘。那一事不详参。
　　〔云〕先生九经皆通。无书不读。岂不晓三纲五常之理。圣人言男子三十而娶。又云不孝有三。无后为大。何不来一门亲事。老身当为月老。聘结良姻。先生尊意如何。〔张世英云〕嬷嬷言之甚善。但小生在此处馆。惟知守严父之训。读圣人之书。岂有求亲之念哉。〔嬷嬷唱〕
　　【金蕉叶】衠一味诗魔酒酣。引不动狂心怪胆。圣人言不孝有三。绝子嗣无后怎敢。
　　〔云〕先生容禀。东人有一妹。小字淑兰。年方一十九岁。未曾许聘他人。先生意下若诺。老身达知东人。招为贵客。先生如此聪明。淑兰更兼温雅。真淑女可配君子也。〔张世英云〕小生今在萧公门下处馆。嬷嬷何出此言。倘萧公察知。何面目立于萧公门下。〔嬷嬷唱〕
　　【鬼三台】我着些言语来探。将他来赚。他那里急截舌紧搀。秀才每自古眼睛馋。不似这生忒铜心铁胆。哎。你个颜叔子秉烛真个堪柳下惠开怀没店三。酸溜溜鲁论齐论。醋滴滴周南召南。
　　〔背云〕将这词与他。这生必然动念也。〔做递词科云〕小姐有词一章。望先生改削。〔张世英接看读科云〕君心情远迷蓬岛。妾心命薄连芳草。芳草正凄凄。君心知不知。妾身轻似叶。君意坚如铁。妾意为君多。君心弃妾何。右词寄菩萨蛮。不才妾淑兰谨奉文郎云杰吟几电览是幸。就请回音。再拜。〔张世英云〕嬷嬷。你乃萧公管家老者。萧公共汝一家无外。怎生持此淫词戏我。是何道理。〔嬷嬷唱〕
　　【调笑令】说的我面惨。转羞惭。你因甚。相通这书一缄。莫怪我等闲特故来摇撼。赤紧的张横渠不肯贪婪。只待要坐取公侯伯子男。气昆昂阔论高谈。
　　〔张世英云〕昨朝行之。今日如此。似此小生当告辞。有何面目立于萧公之门。耻见天下士大夫也。〔嬷嬷唱〕
　　【秃厮儿】俺那崔氏女正红愁绿惨。你个张君瑞待面北眉南。着我老红娘将两下里做一担担。请先生省言劖。喃喃。
　　【圣药王】一迷里口似泼钐怎扑揞。那里肯周而不比且包含。本待成就您。颠倒连累咱。諕的我手忙脚乱似痴憨。似寻虎窟觅龙潭。
　　〔张世英怒科云〕既读孔圣之书。必达周公之礼。闭了书房门。便去与萧公说知。〔嬷嬷唱〕
　　【络丝娘】将韩王殿忽然火爁。蓝桥驿平空水渰。〔云〕你道既读孔圣之书。必达周公之礼。可知可知。〔唱〕人前面古怪刚直假撇欠。〔做冷笑科唱〕只怕您背地里荒淫愚滥。
　　〔张世英云〕看来都是你搬调这一桩事。我则说与萧公去。〔嬷嬷拦科唱〕
　　【雪里梅】空着我功退似游蚕。早则罢暮四与朝三。这生性狠情毒。老身惊心战胆。姐姐也你敢愁添病感。
　　〔张世英云〕这首词便是指证。萧公见了。必有话说。〔嬷嬷云〕先生罢波。〔做拜科唱〕
　　【收尾】请学士忍耐权时暂。何必恁高声怒喊。直待教兄嫂逼临了他。着主人公葬送了俺。〔下〕
　　〔张世英云〕谁想有此事。小生必当退步。恐萧公知此。难以分辩。只除如此。且往西兴朋友家住数日。在此壁间留诗一首。使萧公知之。好往西兴来接我也。〔做写科〕〔诗云〕感公清盼寄余生。三载交游两月情。别去难言心下事。月明酒醒在西兴。琴书衣衾。我皆不动。只是单身去咱。〔下〕〔萧公让上云〕今日无甚事。书房中望云杰闲话片时。〔做到科云〕怎生不见云杰。必是望朋友去了。〔做见壁诗科惊云〕此诗必有缘故。莫非俺家孩儿每侍奉不周。故使如此。琴剑铺陈。皆不曾动。他往西兴去。准在朋友家停住。可也容易。我修一简帖。遣一仆到西兴去请他。若不如此。云杰平日与人寡合。怎肯自回。〔做写书科云〕书已写就了也。便令人早接去。〔诗云〕与云杰交情非薄。详诗意有何不乐。遣使者直至西兴。请回来便知下落。〔下〕
　　〔音释〕
　　搀初衔切　揞音俺　衠音肫　探平声　赚音湛　缄鉴平声　撼含去声　婪音蓝　担平声　钐音衫　咱音昝　憨音酣　爁音览　渰衣监切
　　第三折
　　〔正旦抱病梅香扶上云〕妾身昨日与张秀才相见。不想他如此古■〈忄敝〉。事不得谐。今日着管家嬷嬷持菩萨蛮词一首。戏而挑逗。谁想那生仍将恶语相犯。嬷嬷回来说了。越增愁怀数倍。举家尽知。止瞒着兄嫂。一会家寻思起来。我心中好是烦恼人也呵。〔唱〕
　　【双调五供养】肌削玉。钏松金。陡恁的闷广愁深。空着我干忍耻。枉留心。都是我忒轻浮。欠检束。正好教他撒沁。则索咬定牙儿喑。这文君待驾车。谁承望司马抛琴。
　　〔老旦上云〕妾身乃萧公让浑家崔氏是也。闻知小姑感疾。特来探望一遭。〔做见科云〕姑姑因甚染病。可请良医调理服药。〔正旦唱〕
　　【落梅风】离魂魄。似失心。思昏沉闷围愁浸。白日里忘餐夜废寝。自寻思不知因甚。
　　〔老旦云〕姑姑因甚上得病。说与我。着人去对证取药。姑姑。你休要隐讳。恐怕日深一日。难以调整。〔正旦唱〕
　　【乔牌儿】嫂嫂待将咱病审。我无语似害痳。是前日打秋千斗草处无拘禁。脱衣时敢被风侵。
　　〔老旦云〕虽是感冒。怎生这等沉重。茶饭也不思进些。〔正旦唱〕
　　【折桂令】至如今茶不茶饭不饭心内阴阴。有时节透顶炎炎。有时节彻骨森森。头眩旋旋。眼昏暗暗。身倦沉沉。一会家发增寒脾神凛凛。一会家添潮热冷汗淋淋。病来时难灸难针。心疼时难忍难禁。人问时难诉难分。茶饭上不想不寻。
　　〔正旦做睡科老旦云〕姑姑睡着了。休惊醒他。梅香。恐要甚么汤粥吃。便与我说。再来望他。〔下旦做梦张世英上科正旦云〕先生万福。〔张世英不语科正旦唱〕
　　【庆宣和】信步谩将花径临。俺映着柳影花阴。害的我瘦骨岩岩死临侵。端的是为您。为您。
　　〔张世英推旦科云〕您休推睡里梦里。〔下正旦惊醒科唱〕
　　【殿前欢】这生好不知音。虚度了春宵一刻价千金。空闲了琐窗朱户鸳鸯枕。翡翠罗衾。早则么韩吏部李翰林。一任教他恁。谁想你睡梦里也将人冷侵。待古里掂折了玉簪。摔碎了瑶琴。
　　〔梅香云〕姐姐。你知道么。张秀才不曾作别。就往西兴去了。你哥哥修书差人请去哩。〔正旦云〕既然如此。我再作一词。瞒着哥哥。封于书内。寄与那生。看他心意如何。梅香。将纸笔过来。〔梅香云〕纸笔在此。〔正旦写词科唱〕
　　【鴈儿落】把西兴路黄犬寻。南浦道青鸾任。信手的联成肠断词。抵多少织就回文锦。
　　【得胜令】早难道诗对会家吟。他全没些惜花心。点勾般圈红问描朱似刷画儿临。表数句佳音。字字胭脂渗。书两字泥金行行血泪浸。
　　〔云〕写就了也。我念一徧。不才妾萧淑兰病中作词一阕。词寄菩萨蛮。奉上文郎云杰翰座。谨望挽回春色。词不尽言。言不尽意。〔词云〕无情水满西兴渡。多情人往西兴去。西兴去路遥。教奴魂梦劳。今将心内苦。联作相思句。君若见情词。同谐连理枝。梅香。你仔细与我放在书内。不要着哥哥嫂嫂知道。〔梅香云〕理会的。〔正旦唱〕
　　【鸳鸯煞】病淹煎苦被东风禁。泪连绵惟把春衫渗。饭不汤匙。绣不拈针。畅道闺思添多。愁怀转深。烟冷龙沉银蜡消红淋。想起他这狠切的毒心。好着我半晌沉吟倒替他嘇。〔下〕
　　〔音释〕
　　沁侵去声　喑音荫　禁平声　掂店平声　摔音洒　渗森去声　行音杭　浸音侵　淋林去声　毒东卢切　碜森上声
　　第四折
　　〔萧公让同老旦上云〕我修了书到西兴去。请那张云杰。不想书内有菩萨蛮词一首。是吾妹淑兰所作。寄情云杰。细审其故。云杰无心。皆是吾妹所为。况兼淑兰染病。也只为此。大嫂。我仔细想来。莫若遣币帛羔鴈酒礼花红。着官媒说合。招赘云杰为壻。看我一双父母同胞情分。省教他人耻笑。大嫂。你心下如何。〔老旦云〕你既主张了罢。也免的出丑扬疾。也见我祖宗家门清洁。我意正如此。择吉日良辰。一应合用礼物不要少了。一则外人好看。二则小姑宽心。〔萧公让云〕事不宜迟。收拾了便令媒人速去。〔诗云〕兄妹本同胞。那能不相惜。去请西兴人。来作东床客。〔同下张世英上云〕小生张世英。自到西兴朋友家住经半月。谁想萧公为他令妹。倒遣媒人来说亲事。使小生如之奈何。古人云。男子生而愿为之有室。女子生而愿为之有家。一来公让如此美意。二来男婚女聘。人伦大礼。不负此女初心。况其家本名门。何辱于小生。今日便回萧山去成就此事。不为过也。〔下〕〔正旦同梅香上〕〔梅香云〕姐姐。早则欢喜也。哥哥下三千贯正财礼钱招张云杰为壻。羔鴈茶礼。断送房奁。尽行出办。足满姐姐平生所望。〔正旦云〕好惭媿也呵。〔唱〕
　　【黄锺醉花阴】离恨闲愁早填满。俺主人非长是短。谢兄嫂得团圞。陪羔鴈花红。下正礼三千贯。度量阔。眼皮宽。把断送房奁全尽管。
　　【喜迁莺】纳币帛绫段。不断头花担盒盘堪观。披挂的遍身红满。来往官媒一刬地锦绣攒。人乱撺。亲属交错。罗绮弥漫。
　　〔凈扮官媒引鼓乐上请新郎科〕〔张世英上云〕这亲事非吾乐就。只为令兄尊命。不敢有违。勉强而已。〔正旦唱〕
　　【出队子】这都是姻缘前判。幸今生得聚完。玉肩同并赴云端。素手相携跨彩鸾。清韵双吹鸣凤管。
　　〔张世英云〕我张世英若非令兄相待之厚。不负卿之初心。岂敢玷污名教。致有今日。〔正旦冷笑科唱〕
　　【刮地风】刬地乱讲歪谈一万端。尚古自苦涩寒酸。听笙簧一派声撩乱。翠拥珠攒。舞态轻盈。歌声纾缓。香篆霭。绛蜡明。低垂帘幔。端的个画堂深。和气暖。受用千般。
　　〔梅香云〕夜凉风定。月朗天晴。香清灯灿。歌舞吹弹。正好交杯劝盏。一壁厢动乐者。〔做秦乐交杯科〕〔正旦唱〕
　　【四门子】香馥馥合卺杯交换。正良宵胜事攒。碧天边灿灿寒星焕。碾冰轮皓月团团。乐意的酬。尽兴的■〈扌弃〉。贪欢娱自然嫌漏短。乐意的酬。尽兴的■〈扌弃〉。索强似风亭月馆。
　　〔媒请兄嫂萧公让同老旦上相见科〕〔萧公让云〕云杰男女匹配。人道之大。吾妹妆残貌陋。有辱足下。皆由不忘雅意。故得有此。〔张世英云〕久赖公让厚庇。又得结姻于令妹。深感不浅。若非平昔之旧。安敢如此。但不知小生将何图报耳。〔萧公让云〕云杰太谦。下次人等挂起图画。点上花烛。再整筵宴。乐此良夜。〔做送酒科〕〔正旦唱〕
　　【水仙子】酒斟着鹦鹉杯。光映着玛瑙盘。茶烹着丹凤髓。香浮着碧玉碗。开银屏金孔雀绿嫩红娇。隐锦褥绣芙蓉枝繁叶乱。嵌玲珑香球挂金缕团梅红罗鲛鮹帐舞凤飞鸾。是是是东邻女曾窥宋玉垣。喜喜喜果相逢翡翠银花幔。早早早同心带扣双挽结交欢。
　　〔张世英云〕小生暗想。此系宿缘。恐非人力所能谋也。〔萧公让云〕此言最善。这都是天意暗合人心。岂不是个大喜事。〔正旦唱〕
　　【古寨儿令】我这里偷看。不由人心欢。没襃弹。忒丰韵表正形端趂着这风和月圆春夜暖。逢天喜值红鸾。配宿缘成仙伴。
　　〔萧公让云〕咱这江南风景。如此夜宴。月光照耀。灯烛辉煌。锦绣罗列。图画张挂。百味珍羞。水陆俱备。端的好富丽也。〔做送酒科〕〔张世英云〕咱如此受用。诚为可乐。小生便当尽醉。岂敢推辞。〔正旦唱〕
　　【神仗儿】荔枝浆奶酪蜜团。甘蔗汁酥油餹拌。蔷薇露秋菊春兰。紫苏盐姜醋荐款。碧芥芽葱针寸段。〔云〕梅香。你看这生在书院相见之时。许多道学身分。今都到那里去了。〔唱〕细端详俊沈娇潘。可不道尊瞻视。正衣冠。
　　〔萧公让云〕小的每。与我大吹大擂者。〔做奏乐科〕〔媒念诗云〕碧汉飞双凤。瑶池宿两鸳。洞房花烛夜。人月共团圆。〔正旦唱〕
　　【尾声】锦片前程今美满。舞菱花一对青鸾。早不入凤台闲玉管。
　　〔音释〕
　　涩音瑟　馥房夫切　卺音谨　髓桑嘴切　嵌音阚　酪音涝　拌音伴
　　题目　贤嫂嫂合成金贯锁　亲哥哥配上玉连环　
　　正名　张世英饱存君子志　萧淑兰情寄菩萨蛮
　　萧淑兰情寄菩萨蛮杂剧终

《元曲选》　梁山泊李逵负荆杂剧　（明）臧晋叔 编
　　梁山泊李逵负荆杂剧　　（元）康进之 撰
　　●梁山泊李逵负荆杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　杏花庄王林告状　正名　梁山泊李逵负荆 
　　第一折
　　〔冲末扮宋江同外扮吴学究凈扮鲁智深领卒子上宋江诗云〕涧水潺潺遶寨门。野花斜插渗青巾。杏黄旗上七个字。替天行道救生民。某姓宋名江字公明。绰号顺天呼保义者是也。曾为郓州郓城县把笔司吏。因带酒杀了阎婆惜。迭配江州牢城。路经这梁山过。遇见晁盖哥哥。救某上山。后来哥哥三打祝家庄身亡。众兄弟推某为头领。某聚三十六大伙。七十二小伙。半垓来的小偻罗。威镇山东。令行河北。某喜的是两个节令。清明三月三。重阳九月九。如今遇这清明三月三。放众弟兄下山上坟祭扫。三日已了。都要上山。若违令者。必当斩首。〔诗云〕俺威令谁人不怕。只放你三日严假。若违了半个时辰。上山来决无干罢。〔下〕〔老王林上云〕曲律竿头悬草稕。绿杨影里拨琵琶。高阳公子休空过。不比寻常卖酒家。老汉姓王名林。在这杏花庄居住。开着一个小酒务儿。做些生意。嫡亲的三口儿家属。婆婆早年亡化过了。止有一个女孩儿。年长十八岁。唤做满堂娇。未曾许聘他人。俺这里靠着这梁山较近。但是山上头领都在俺家买酒吃。今日烧的旋锅儿热着。看有甚么人来。〔凈扮宋刚丑扮鲁智恩上〕〔宋刚云〕柴又不贵。米又不贵。两个油嘴。正是一对。某乃宋刚。这个兄弟叫做鲁智恩。俺与这梁山泊较近。俺两个则是假名托姓。我便认做宋江。兄弟便认做鲁智深。来到这杏花庄老王林家买一锺酒吃。〔见王林科云〕老王林。有酒么。〔王林云〕哥哥。有酒有酒。家里请坐。〔宋刚云〕打五百长钱酒来。老王林。你认得我两人么。〔王林云〕我老汉眼花。不认的哥哥们。〔宋刚云〕俺便是宋江。这个兄弟便是鲁智深。俺那山上头领。多有来你这里打搅。若有欺负你的。你上梁山来告我。我与你做主。〔王林云〕你山上头领。都是替天行道的好汉。并没有这事。只是老汉不认的太仆。休怪休怪。早知太仆来到。只合远接。接待不及。勿令见罪。老汉在这里。多亏了头领哥哥照顾老汉。〔做递酒科云〕太仆请满饮此杯。〔宋刚饮科〕〔王林云〕再将酒来。〔鲁智恩饮酒科云〕哥哥好酒。〔宋刚云〕老王。你家里还有甚么人。〔王林云〕老汉家中并无甚么人。有个女孩儿。唤做满堂娇。年长一十八岁。未曾许聘他人。老汉别无甚么孝顺。着孩儿出来与太仆递锺酒儿。也表老汉一点心。〔宋刚云〕既是闺女。不要他出来罢。〔鲁智恩云〕哥哥怕甚么。着他出来。〔王林云〕满堂娇孩儿。你出来。〔旦儿扮满堂娇云〕父亲唤我做甚么。〔王林云〕孩儿。你不知道。如今有梁山上宋公明亲身在此。你出来递他一锺儿酒。〔旦儿云〕父亲。则怕不中么。〔王林云〕不妨事。〔旦儿做见科〕〔宋刚云〕我一生怕闻脂粉气。靠后些。〔王林云〕孩儿。与二位太仆递一锺儿酒。〔旦做递酒科〕〔宋刚云〕我也递老王一锺酒。〔做与王林酒科〕〔宋刚云〕你这老人家。这衣服怎么破了。把我这红绢褡膊与你补这破处。〔老王林接衣科〕〔鲁智恩云〕你还不知道。纔此这杯酒是肯酒。这褡膊是红定。把你这女孩儿与俺宋公明哥哥做压寨夫人。只借你女孩儿去三日。第四日便送来还你。俺回山去也。〔领旦下〕〔王林云〕老汉眼睛一对。臂膊一双。只看着这个女孩儿。似这般可怎么了也。〔做哭科〕〔正末扮李逵做带醉上云〕吃酒不醉不如醒也。俺梁山泊上山儿李逵的便是。人见我生得黑。起个绰号叫俺做黑旋风。奉宋公明哥哥将令。放俺三日假限。踏青赏翫。不免下山去老王林家再买几壶酒。吃个烂醉也呵。〔唱〕
　　【仙吕点绛唇】饮兴难酬。醉魂依旧。寻村酒。恰问罢王留。〔云〕俺问王留道。那里有酒。那厮不说便走。俺喝道。走那里去。被俺赶上一把揪住张口毛。恰待要打。那王留道。休打休打。爹爹。有。〔唱〕王留道兀那里人家有。
　　【混江龙】可正是清明时候。却言风雨替花愁。和风渐起。暮雨初收。俺则见杨柳半藏沽酒市。桃花深映钓鱼舟。更和这碧粼粼春水波纹绉。有往来社燕。远近沙鸥。
　　〔云〕人道我梁山泊无有景致。俺打那厮的嘴。〔唱〕
　　【醉中天】俺这里雾锁着青山秀。烟罩定绿杨洲。〔云〕那桃树上一个黄莺儿。将那桃花瓣儿■〈口舀〉阿■〈口舀〉阿。■〈口舀〉的下来。落在水中。是好看也。我曾听的谁说来。我试想咱。哦。想起来了也。俺学究哥哥道来。〔唱〕他道是轻薄桃花逐水流。〔云〕俺绰起这桃花瓣儿来。我试看咱。好红红的桃花瓣儿。〔做笑科云〕你看我好黑指头也。〔唱〕恰便是粉衬的这胭脂透。〔云〕可惜了你这瓣儿。俺放你趁那一般的瓣儿去。我与你赶。与你赶。贪赶桃花瓣儿。〔唱〕早来到这草桥店垂杨的渡口。〔云〕不中则怕误了俺哥哥的将令。我索回去也。〔唱〕待不吃呵又被这酒旗儿将我来相迤逗。他他他舞东风在曲律杆头。
　　〔云〕兀那王林。有酒么。不则这般白吃你的。与你一抄碎金子。与你做酒钱。〔王林做采泪科云〕要他那碎金子做甚么。〔正末笑科云〕他口里说不要。可揣在怀里。老王将酒来。〔王林云〕有酒有酒。〔做筛酒科〕〔正末云〕我吃这酒在肚里。则是翻也翻的。不吃更待干罢。〔唱〕
　　【油葫芦】往常时酒债寻常行处有。十欠着九。〔带云〕老王也。〔唱〕则你这杏花庄压尽他谢家楼。你与我便熟油般造下春醅酒。你与我花羔般煮下肥羊肉。一壁厢肉又熟。一壁厢酒正篘。抵多少锦封未拆香先透。我则待乘兴饮两三瓯。
　　【天下乐】可正是一盏能消万种愁。〔云〕老王也。咱吃了这酒呵。〔唱〕把烦恼都也波丢。都丢在脑背后。这些时吃一个没了休。〔带云〕我醉了呵。〔唱〕遮莫我倒在路边。遮莫我卧在瓮头。〔做吐科云〕老王倈。〔唱〕直醉的来在这搭里呕。
　　〔云〕老王。这酒寒。快旋热酒来。〔王林云〕老汉知道。〔做换酒科哭云〕我那满堂娇儿也。〔正末云〕快酾热酒来。〔王林又哭云〕我那满堂娇儿也。〔正末云〕老王。我不曾与你酒钱来。你怎么这般烦恼。〔王林云〕哥哥。不干你事。我自有撇不下的烦恼哩。你则吃酒。〔正末唱〕
　　【赏花时】咱两个每日尊前语话投。今日呵为甚将咱佯不偢。〔王林云〕你不知道。我自嫁我的女孩儿。为此着恼。〔正末唱〕哎。你个呆老子畅好是忒搊搜。〔云〕比似你这般烦恼。休嫁他不的。〔王林哭科云〕哎哟。我那满堂娇儿也。〔正末唱〕你何不养着他到苍颜皓首。〔云〕你晓的世上有三不留么。〔王林云〕哥。是那三不留。〔正末云〕蚕老不中留。人老不中留。〔唱〕呆老子常言道女大不中留。
　　〔云〕我问你那女孩儿。嫁了个甚么人。〔王林云〕哥。我那女孩儿嫁人。我怎么烦恼。则是悔气。被一个贼汉夺将去了。〔正末做打科云〕你道是贼汉。是我夺了你女孩儿来。〔唱〕
　　【金盏儿】我这里猛睁眸。他那里巧舌头。是非只为多开口。但半星儿虚谬。恼翻我怎干休。一把火将你那草团瓢烧成为腐炭。盛酒瓮摔做碎瓷瓯。〔带云〕绰起俺两把板斧来。〔唱〕砍折你那蟠根桑枣树。活杀您那阔角水黄牛。
　　〔云〕兀那老王。你说的是。万事皆休。说的不是。我不道的饶你哩。〔王林云〕太仆停嗔息怒。听老汉漫漫的说与你听。有两个人来吃酒。他说我一个是宋江。一个是鲁智深。老汉便道。正是梁山泊上太仆。我无甚孝顺。我只一个十八岁女孩儿。叫做满堂娇。着他出来拜见。与太仆递一杯儿酒。也表老汉的一点心。我叫出我那女孩儿来。与那宋江鲁智深递了三杯酒。那宋江也回递了我三锺酒。他又把红褡膊揣在我怀里。那鲁智深说这三锺酒是肯酒。这红褡膊是红定。俺宋江哥哥有一百八个头领。单只少一个人哩。你将这十八岁的满堂娇。与俺哥哥做个压寨夫人。则今日好日辰。俺两个便上梁山泊去也。许我三日之后。便送女孩儿来家。他两个说罢。就将女孩儿领去了。老汉偌大年纪。眼睛一对。臂膊一双。则觑着我那女孩儿。他平白地把我女孩儿强抢将去。哥。教我怎么不烦恼。〔正末云〕有甚么见证。〔王林云〕有红绢褡膊便是见证。〔正末云〕我待不信来。那个士大夫有这东西。老王。你做下一瓮好酒。宰下一个好牛犊儿。只等三日之后。我轻轻的把着手儿。送将你那满堂娇孩儿来家。你意下如何。〔王林云〕哥。你若送将我那女孩儿来家。老汉莫要说一瓮酒。一个牛犊儿。便杀身也报答大恩不尽。〔正末唱〕
　　【赚煞】管着你目下见雠人。则不要口似无梁斗。一句句言如劈竹。〔带云〕宋江倈。〔唱〕不争你这一度风流倒出了一度丑。誓今番泼水难收。到那里问缘由。怎敢便信口胡■〈口刍〉。则要你肚囊里揣着状本熟。不要你将无来作有。则要你依前来依后。〔云〕我如今回去见俺宋公明。数说他这罪过。就着他辞了三十六大伙。七十二小伙。半垓来小偻罗。同着鲁智深一径离了山寨。到你庄上。那时节我若叫你出来。你可休似乌龟一般。缩了头再也不肯出来。〔王林云〕老汉若不见他。万事休论。我若见了他。我认的他两个。恨不的咬掉他一块肉来。我怎么肯不出见他。〔正末云〕老王。兀的不是俺宋江哥哥。他道没也。老儿。俺斗你耍哩。〔唱〕你可也休翻做了镴鎗头。〔下〕
　　〔王林云〕李逵哥哥去了。我也收拾过铺面。专等三日之后。送满堂娇孩儿来家。满堂娇孩儿。则被你痛杀我也。〔下〕
　　〔音释〕
　　潺锄山切　渗森去声　郓云去声　稕音准　粼音邻　罩嘲去声　瓣旁慢切　衬初艮切　迤音移　逗音豆　醅音胚　肉柔去声　熟裳由切　篘又搜切　盛音成　竹音肘　■〈口刍〉音邹
　　第二折
　　〔宋江同吴学究鲁智深领卒子上〕〔宋江诗云〕旗帜无非人血染。灯油尽是脑浆熬。鸦嗛肝肺扎煞尾。狗??骷髅抖搜毛。某乃宋江是也。因清明节令。放众头领下山踏青赏翫去了。今日可早三日光景也。在那聚义堂上。三通鼓罢。都要来齐。小偻罗。寨门首觑者。看是那一个先来。〔卒子云〕理会得。〔正末上云〕自家李山儿的便是。将着这红褡膊见宋江走一遭来。〔唱〕
　　【正宫端正好】抖搜着黑精神。扎煞开黄髭■〈髟上力下〉。则今番不许收拾。俺可也磨拳擦掌。行行里按不住莽撞心头气。
　　【滚绣球】宋江唻这是甚所为。甚道理。不知他主着何意。激的我怒气如雷。可不道他是谁。我是谁。俺两个半生来岂有些嫌隙。到今日却做了日月交食。不争几句闲言语。我则怕恶识多年旧面皮。展转猜疑。
　　〔云〕小偻罗报复去。道我李山儿来了也。〔卒子做报科云〕喏。报的哥哥得知。有李山儿来了也。〔宋江云〕着他过来。〔卒子云〕着过去。〔做见科〕〔正末云〕学究哥哥。喏。帽儿光光。今日做个新郎。袖儿窄窄。今日做个娇客。俺宋公明在那里。请出来和俺拜两拜。俺有些零碎金银在这里。送与嫂嫂做拜见钱。〔宋江云〕这厮好无礼也。与学究哥哥施礼。不与我施礼。这厮胡言乱语的。有甚么说话。〔正末唱〕
　　【倘秀才】哎。你个刎颈的知交庆喜。〔宋江云〕庆什么喜。〔正末唱〕则你那压寨的夫人在那里。〔指鲁智深科云〕秃驴。你做的好事来。〔唱〕打干凈球儿不道的走了你。〔宋江云〕怎么。智深兄弟。也有你那。〔正末唱〕强赌当。硬支持。要见个到底。
　　〔宋江云〕山儿。你下山去。有什么事。何不就明对我说。〔正末做恼不言语科〕〔宋江云〕山儿。既然不好和我说。你就对学究哥哥根前说波。〔正末唱〕
　　【滚绣球】俺哥哥要娶妻。这秃厮会做媒。〔宋江云〕智深兄弟。说你曾做什么媒来。〔鲁智深云〕你看这厮。到山下去噇了多少酒。醉的来似踹不杀的老鼠一般。知他支支的说甚么哩。〔正末唱〕元来个梁山泊有天无日。〔做拔斧斫旗科〕〔唱〕就恨不斫倒这一面黄旗。〔众做夺斧科〕〔宋江云〕你这铁牛。有甚么事也不查个明白。就提起板斧来。要斫倒我杏黄旗。是何道理。〔学究云〕山儿。你也忒口快心直哩。〔正末唱〕你道我忒口快。忒心直。还待要献勤出力。〔做喊科云〕众兄弟们都来。〔宋江云〕都来做甚么。〔正末唱〕则不如做个会六亲庆喜的筵席。〔宋江云〕做甚么筵席。〔正末唱〕走不了你个撮合山师父唐三藏。更和这新女壻郎君哎你个柳盗跖。看那个便宜。
　　〔宋江云〕山儿。你下山在那里吃酒。遇着甚人。想必说我些甚么。你从头儿说。则要说的明白。〔正末唱〕
　　【倘秀才】不争你抢了他花朵般青春艳质。这其间抛闪杀那艹桥店白头老的。〔宋江云〕这事其中必有暗昧。〔正末唱〕这桩事分明甚暗昧。生割舍。痛悲凄。〔带云〕宋江唻。〔唱〕他其实怨你。
　　〔宋江云〕元来是老王林的女孩儿。说我抢将来了。休道不是我。便是我抢将来。那老子可是喜欢也是烦恼。你说我试听。〔正末唱〕
　　【叨叨令】那老儿一会家便哭啼啼在那茅店里〔带云〕觑着山寨。宋江好恨也。〔唱〕他这般急张拘诸的立。那老儿一会家便怒吽吽在那柴门外〔带云〕哭道。我那满堂娇儿也。〔唱〕他这般乞留曲律的气。〔宋江云〕他怎生烦恼那。〔正末唱〕那老儿一会家便闷沉沉在那酒瓮边〔带云〕那老儿拿起瓢来。揭开蒲墩。舀一瓢冷酒来。汩汩的咽了。〔唱〕他这般迷留没乱的醉。那老儿托着一片席头便慢腾腾放在土坑上〔带云〕他出的门来。看一看。又不见来。哭道。我那满堂娇儿也。〔唱〕他这般壹留兀渌的睡。似这般过不的也么哥。似这般过不的也么哥。〔宋江云〕这厮怎的。〔正末唱〕他道俺梁山泊水不甜人不义。
　　〔宋江云〕学究兄弟。想必有那依艹附木。冒着俺家名姓。做这等事情的。也不可知。只是山儿也该讨个显证纔得分晓。〔正末云〕自有。有这红褡膊。不是显证。〔宋江云〕山儿。我今日和你打个赌赛。若是我抢将他女孩儿来。输我这六阳会首。若不是我。你输些甚么。〔正末云〕哥。你与我赌头罢。您兄弟摆一席酒。〔宋江云〕摆一席酒。到好了你。须要配得上我的。〔正末云〕罢罢罢。哥。倘若不是你。我情愿纳这颗牛头。〔宋江云〕既如此。立下军状。学究兄弟收着。〔正末云〕难道花和尚就饶了他。〔鲁智深云〕我这光头不赌他罢。省的你叫不利市。〔做立状科〕〔正末唱〕
　　【一煞】则为你两头白面搬兴废。转背言词说是非。这厮敢狗行狼心。虎头蛇尾。不是我节外生枝。囊里盛锥。谁着你夺人爱女。逞己风流。被咱都知。〔宋江云〕你看黑牛这村沙样势那。〔正末唱〕休怪我村沙样势。平地上起孤堆。
　　〔宋江云〕若不是我呵。我不道的饶了你哩。〔正末唱〕
　　【黄锺尾】那怕你指天画地能瞒鬼。步线行针待哄谁。又不是不精细。又不是不伶俐。〔宋江云〕我和你就下山去。〔正末唱〕下山寨。到那里。李山儿。共质对。认的真。觑的实。割你头。塞你嘴。〔宋江云〕这铁牛怎敢无礼。〔正末唱〕非铁牛。敢无礼。既赌赛。怎翻悔。莫说这三十六英雄一个个都是弟兄辈。〔云〕众兄弟每都来听着。〔宋江云〕你着他听什么。〔正末云〕俺如今和宋江鲁智深同到那杏花庄上。只等那老王林道出一个是字儿。你那做媒的花和尚。休要怪我一斧分开两个瓢。谁着你拐了一十八岁满堂娇。单把宋江一个留将下。待我亲手伏侍哥哥这一遭。〔宋江云〕你怎生伏侍我。〔正末云〕我伏侍你。我伏侍你。一只手揪住衣领。一只手揝住腰带。滴留扑摔个一字。阔脚板踏住胸脯。举起我那板斧来。觑着脖子上可叉。〔唱〕便跳出你那七代先灵也将我来劝不得。〔下〕
　　〔宋江云〕山儿去了也。小偻罗鞴两匹马来。某和智深兄弟亲下山寨。与老王林质对去走一遭。〔诗云〕老王林出乖露丑。李山儿将没做有。如今去杏花庄前。看谁输六阳魁首。〔同下〕
　　〔音释〕
　　嗛与衔同　??坤上声　■〈髟上力下〉音利　拾绳知切　唻郎爹切　隙音岂　食绳知切　刎文上声　当去声　噇音床　日人智切　直征移切　力音利　席星西切　跖张耻切　便平声　质张耻切　的音底　立音利　吽音烘　舀音杳　汩音谷　实绳知切　揝簪上声　摔升摆切　得当美切　鞴音备
　　第三折
　　〔王林做哭上云〕我那满堂娇儿也。则被你想杀我也。老汉王林。被那两个贼汉将我那女孩儿抢将去了。今日又是三日也。昨日有那李逵哥哥去梁山上寻那宋江鲁智深。要来对证这一桩事哩。老汉如今收拾下些茶饭。等候则个。〔做哭科云〕我那满堂娇儿。说道今日第三日。送他来家。不知来也是不来。则被你想杀我也。〔宋江同智深正末上〕〔宋江云〕智深兄弟。咱行动些。你看那山儿。俺在头里走。他可在后面。俺在后面走。他可在前面。敢怕我两个逃走了那。〔正末云〕你也等我一等波。听见到丈人家去。你好喜欢也。〔宋江云〕智深兄弟。你看他那厮迷言迷语的。到那里认的不是。山儿。我不道的饶了你哩。〔正末唱〕
　　【商调集贤宾】过的这翠巍巍一带山崖脚。遥望见滴溜溜的酒旗招。想悲欢不同昨夜。论真假只在今朝。〔云〕花和尚。你也小脚儿。这般走不动。多则是做媒的心虚。不敢走哩。〔鲁智深云〕你看这厮。〔正末唱〕鲁智深似窟里拔蛇。〔云〕宋公明。你也行动些儿。你只是拐了人家女孩儿。害羞也不敢走哩。〔宋江云〕你看他波。〔正末唱〕宋公明似毡上拖毛。则俺那周琼姬。你可甚么王子乔。玉人在何处吹箫。我不合蹬翻了莺燕友。拆散了这凤鸾交。
　　〔云〕我今日同你两个来这杏花庄上呵。〔唱〕
　　【逍遥乐】倒做了逢山开道。〔鲁智深云〕山儿。我还要你遇水搭桥哩。〔正末唱〕你休得顺水推船。偏不许我过河拆桥。〔宋江做前走科〕〔正末唱〕当不的他纳胯挪腰。〔宋江云〕山儿。你不记得上山时。认俺做哥哥。也曾有八拜之交哩。〔正末唱〕哥也你只说在先时有八拜之交。元来是花木瓜儿外看好。不由咱不回头儿暗笑。待和你争甚么头角。辩甚的衷肠。惜甚的皮毛。
　　〔云〕这是老王林门首。哥也。你莫言语。等我去唤门。〔宋江云〕我知道。〔正末叫门科〕老王。老王。开门来。〔王林做打盹〕〔正末又叫科〕〔云〕老王。开门来。我将你那女孩儿送来了也。〔王林做惊醒科云〕真个来了。我开开这门。〔做抱正末科云〕我那满堂娇儿也。呸。原来不是。〔正末唱〕
　　【醋葫芦】这老儿外名唤做半槽。就里带着一杓。是则是去了你那一十八岁这个满堂娇。更做你家年纪老。〔云〕俺叫了两三声不开门。第三声道送将你那满堂娇女孩儿来了。他开开门。搂着俺那黑膊子。叫道。我那满堂娇儿也。〔唱〕老儿也似这般烦恼的无颠无倒。越惹你揉眵抹泪哭嚎啕。
　　〔云〕哥也。进家里来坐着。〔宋江鲁智深做入坐科〕〔正末云〕他是一个老人家。你可休諕他。我如今着他认你也。老王。你过去认波。〔王林云〕老汉正要认他哩。〔宋江云〕兀那老子。你近前来。我就是宋江。我与你说。那个夺将你那女孩儿去。则要你认的是者。我与山儿赌着六阳会首哩。〔正末云〕老王。你认去。可正是他么。〔王林做认科云〕不是他。不是他。〔宋江云〕可如何。〔正末云〕哥也。你等他好好认咱。怎么先睁着眼吓他。这一吓他还敢认你那。兀的老王。只为你那女孩儿。俺弟兄两个赌着头哩。老王。兀那个不是你那女壻。拐了满堂娇孩儿的宋江。〔王林做再认摇头科云〕不是。不是。〔宋江云〕可何如。〔正末唱〕
　　【幺篇】你则合低头就坐来。谁着你睁睛先去瞧。则你个宋公明威势怎生豪。刚一矁早将他魂灵吓掉了。这便是你替天行道。则俺那无情板斧肯担饶。
　　〔云〕老王你来。兀那秃厮。便是做媒的鲁智深。你再去认咱。〔鲁智深云〕你快认来。〔王林做再认科云〕不是。不是。那两个一个是青眼儿长子。如今这个是黑矮的。那一个是稀头发腊梨。如今这个是剃头发的和尚。不是不是。〔鲁智深云〕山儿。我可是哩。〔正末云〕你这秃厮。由他自认。你先幺喝一声怎么。〔唱〕
　　【幺篇】谁不知你是镇关西鲁智深。离五台山纔落草。便在黑影中摸索也应着。只被你爆雷似一声先諕倒那呆老子怕不知名号。〔带云〕适纔间他也待认来。〔唱〕只见他摇头侧脑费量度。
　　〔宋江云〕既然认的不是。智深兄弟。我们先回山去。等铁牛自来支对。〔正末云〕老王。我的儿。你再认去。〔王林云〕哥。我说不是他。就不是他了。教我再认怎的。〔正末做打王林科〕〔王林云〕可怜见打杀老汉也。〔正末唱〕
　　【后庭花】打这老子没肚皮揽泻药。偏不的我敦葫芦摔马杓。〔宋江云〕小偻罗。将马来。俺与鲁家兄弟先回去也。〔正末云〕你道是弟兄每将马来。先回山寨上去。我道哥也。你再坐一坐。等那老子再细认波。〔唱〕哥哥道鞴马来还山寨。〔带云〕哎。哥也。羞的你兄弟。〔唱〕恰便似牵驴上板桥。恼的我怒难消。踹匾了盛浆铁落。辘轳上截井索。芭棚下瀽副槽。掷碎了舀酒瓢。砍折了切菜刀。
　　【双鴈儿】就恨不一把火刮刮拶拶烧了你这艹团瓢。将人来险中倒。气得咱一似那鲫鱼跳。可不道家有老敬老。家有小敬小。
　　〔宋江云〕智深兄弟。咱和你回山寨去。〔诗云〕堪笑山儿忒慕古。无事空将头共赌。早早回来山寨中。舒出脖子受板斧。〔同鲁智深下〕〔正末做叹科云〕嗨。这的是山儿不是了也。〔唱〕
　　【浪里来煞】方信道人心未易知。灯台不自照。从今后开眼见个低高。没来由共哥哥赌赛着使不的三家来便厮靠。则这三寸舌是俺斩身刀。〔下〕
　　〔王林云〕李逵哥哥去了也。他今日果然领将两个人来。着我认道是也不是。元来一个是真宋江。一个是真鲁智深。都不是拐我女孩儿的。不知被那两个天杀的拐了我满堂娇儿去。则被你想杀我也。〔宋刚做打嚏同鲁智恩旦儿上云〕打嚏耳朵热。一定有人说。可早来到杏花庄也。我那太山在那里。我每原许三日后。送你女孩儿回家。如今来也。〔王林做相见抱旦哭科云〕我那满堂娇儿也。〔宋刚云〕太山。我可不说谎。准准三日。送你令爱边家。〔王林云〕多谢太仆抬举。老汉只是家寒。急切里不曾备的喜酒。且到我女儿房里吃一杯淡酒去。待明日宰个小小鸡儿请你。〔鲁智恩云〕老王。我那山寨上有的是羊酒。我教小偻罗赶二三十个肥羊。抬四五十担好酒送你。〔王林云〕多谢太仆。只是老汉没的谢媒红送你。惶恐杀人也。〔宋刚云〕俺们且到夫人房里去吃酒来。〔下〕〔王林云〕这两个贼汉元来不是梁山泊上头领。他拐了我女孩儿。左右弄做破礶子。倒也罢了。只可惜那李逵哥哥。一片热心。赌着头来。这须不是耍处。我如今将酒冷一碗。热一碗。劝那两个贼汉吃的烂醉。到晚间等他睡了。我悄悄蓦上梁山。报与宋公明知道。搭救李逵。有何不可。〔诗云〕做甚么老王林夜走梁山道。也则为李山儿恩义须当报。但愁他一涌性杀了假宋江。连累我满堂娇要带前夫孝。〔下〕
　　〔音释〕
　　脚音皎　杓绳昭切　眵抽支切　諕音夏　矁楚九切　着池烧切　爆音豹　度多劳切　药音耀　落音涝　索音嫂　中去声　嚏音替　蓦音陌
　　第四折
　　〔宋江同吴学究鲁智深领卒子上云〕某乃宋江是也。学究兄弟。颇奈李山儿无礼。我和他打下赌赛。到那里果然认的不是。我与鲁家兄弟先回来了。只等山儿来时。便当斩首。小偻罗。踏着山岗望者。这早晚山儿敢待来也。〔正末做负荆上云〕黑旋风。你好是没来由也。为着别人。输了自己。我今日无计所奈。砍了这一束荆杖。负在背上。回山寨见俺公明哥哥去也呵。〔唱〕
　　【双调新水令】这一场烦恼可也逩人来。没来由共哥哥赌赛。袒下我这红纳袄。跌绽我这旧皮鞋。心下量猜。〔带云〕到山寨上。哥哥不打。则要头。〔唱〕怎发付脖项上这一块。
　　【驻马听】有心待不顾形骸。〔带云〕这碧湛湛石崖。不得底的深涧。我待跳下去。休说一个。便是十个黑旋风也不见了。〔唱〕两三番自投碧湛崖。敬临山寨。行一步如上吓魂台。我死后墓顶头谁定远乡牌。灵位边谁呪生天界。怎擘划。但得个完全尸首便是十分采。
　　【搅筝琶】我来到辕门外。见小校鴈行排。〔带云〕往常时我来呵。〔唱〕他这般退后趋前。〔带云〕怎么今日的。〔唱〕他将我佯呆不睬。〔做偷瞧科云〕哦。元来是俺宋公明哥哥和众兄弟都升堂了也。〔唱〕他对着那有期会的众英才。一个个稳坐抬颏。我说的明白。道莽撞的廉颇请罪来。死也应该。
　　〔见科〕〔宋江云〕山儿。你来了也。你背着甚么哩。〔正末云〕哥哥。您兄弟山涧直下砍了一束荆杖。告哥哥打几下。您兄弟一时间没见识。做这等的事来。〔唱〕
　　【沉醉东风】呼保义哥哥见责。我李山儿情愿餐柴。第一来看着咱兄弟情。第二来少欠他脓血债。休道您兄弟不伏烧埋。由你便直打到梨花月上来。若不打这顽皮不改。
　　〔宋江云〕我元与你赌头。不曾赌打。小偻罗。将李山儿踹下聚义堂斩首报来。〔正末云〕学究哥。你劝一劝儿。智深哥。你也劝一劝儿。〔学究同鲁智深劝科〕〔宋江云〕这是军状。我不打他。则要他那颗头。〔正末云〕哥。你道甚么哩。〔宋江云〕我不打你。则要你那颗头。〔正末云〕哥哥。你真个不肯打。打一下是一下疼。那杀的只是一刀。倒不疼哩〔宋江云〕我不打你。〔正末云〕不打。谢了哥哥也。〔做走科〕〔宋江云〕你走那里去。〔正末云〕哥哥道是不打我。〔宋江云〕我和你打赌赛。我则要你那六阳会首。〔正末云〕罢罢罢。他杀不如自杀。借哥哥　来待我自刎而亡。〔宋江云〕也罢。小偻罗将剑来递与他。〔正末做接剑科云〕这剑可不元是我的。想当日跟着哥哥打围猎射。在那官道傍边。众人都看见一条大蟒蛇拦路。我走到根前。并无蟒蛇。可是一口太阿宝剑。我得了这剑。献与俺哥哥悬带。数日前我曾听得支楞楞的剑响。想杀别人。不想道杀害自己也。〔唱〕
　　【步步娇】则听得宝剑声鸣使我心惊骇。端的个风团快。似这般好器械。一柞来铜钱恰便似砍麻秸。〔带云〕想您兄弟十载相依。那般恩义。都也不消说了。〔唱〕还说甚旧情怀。早砍取我半壁天灵盖。
　　〔王林冲上叫科云〕刀下留人。告太仆。那个贼汉送将我那女孩儿来了。我将他两个灌醉在家里。一径的来报知。太仆与老汉做主咱。〔宋江云〕山儿。我如今放你去。若拿得这两个棍徒。将功折罪。若拿不得。二罪俱罚。你敢去么。〔正末做笑科云〕这是揉着我山儿的痒处。管教他瓮中捉鳖。手到拿来。〔学究云〕虽然如此。他有两副鞍马。你一个如何拿的他住。万一被他走了。可不输了我梁山泊上的气概。鲁家兄弟。你帮山儿同走一遭。〔鲁智深云〕那山儿开口便骂我秃厮会做媒。两次三番要那王林认我。是甚主意。他如今有本事自去拿那两个。我鲁智深决不帮他。〔学究云〕你只看聚义两个字。不要因这小忿。坏了大体面。〔宋江云〕这也说的是。智深兄弟。你就同他去拿那两个顶名冒姓的贼汉来。〔鲁智深云〕既是哥哥分付。您兄弟敢不同去。〔同下〕〔宋刚鲁智恩上云〕好酒。俺们昨夜都醉了也。今早日高三丈。还不见太山出来。敢是也醉倒了。〔正末同鲁智深王林上云〕贼汉。你太山不在这里。〔做见就打科宋刚云〕兀那大汉。你也通个名姓。怎么动手便打。〔正末云〕你要问俺名姓。若说出来。直諕的你尿流屁滚。我就是梁山泊上黑爹爹李逵。这个哥哥是真正花和尚鲁智深。〔做打科唱〕
　　【乔牌儿】你顶着鬼名儿会使乖。到今日当天败。谁许这满堂娇压你那莺花寨。也不是我黑爹爹忒性歹。
　　〔宋刚云〕这是真命强盗。我们打他不过。走走走。〔做走科〕〔正末云〕这厮走那里去。〔做追上再打科〕〔唱〕
　　【殿前欢】我打你这吃敲材。直着你皮残骨断肉都开。那怕你会飞腾就透出青霄外。早则是手到拿来。你你你好一个鲁智深不吃斋。好一个呼保义能贪色。如今去亲身对证休嗔怪。须不是我倚强凌弱。还是你自揽祸招灾。
　　〔做拿住二贼科〕〔正末云〕这贼早拿住了也。〔王林同旦儿做拜科〕〔鲁智深云〕元那老头儿不要拜。明日你同女儿到山寨来拜谢宋头领便了。〔同正末押二贼下〕〔王林云〕他们拿这两个贼汉去了也。今日纔出的俺那一口臭气。我儿。等待明日牵羊担酒。亲上梁山去。拜谢宋江头领走一遭。〔旦儿做打战科王林云〕我儿不要苦。这样贼汉有甚么好处。等我慢慢的拣一个好的嫁他便了。〔同下〕〔宋江同吴学究领卒子上云〕学究兄弟。怎生李山儿同鲁智深到杏花庄去了许久。还不见来。俺山上该差人接应他么。〔学究云〕这两个贼子到的那里。不必差人接应。只早晚敢待来也。〔卒子做报科云〕喏。报的哥哥得知。两位头领得胜回来了也。〔正末同鲁智深押二贼上云〕那两个贼汉擒拿在此。请哥哥发落。〔宋江云〕好宋江。好鲁智深。你怎么假名冒姓。坏我家的名目。小偻罗。将他绑在那花标树上。取这两副心肝。与咱配酒。枭他首级。悬挂通衢警众。〔卒子云〕理会的。〔拿二贼下〕〔正末唱〕
　　【离亭宴煞】蓼儿洼里开筵待。花标树下肥羊宰。酒尽呵■〈扌弃〉当再买。涎邓邓眼睛剜。滴屑屑手脚卸。碜可可心肝摘。饿虎口中将脆骨夺。骊龙颔下把明珠握。生担他一场利害。〔带云〕智深哥哥。〔唱〕我也则要洗清你这强打挣的执柯人。〔带云〕公明哥哥。〔唱〕出脱你这干风情的画眉客。
　　〔宋江云〕今日就聚义堂上。设下赏功筵席。与李山儿鲁智深庆喜者。〔诗云〕宋公明行道替天。众英雄聚义林泉。李山儿拔刀相助。老王林父子团圆。
　　〔音释〕
　　划胡乖切　行音杭　白巴埋切　颇平声　应平声　责斋上声　蟒音莽　阿何哥切　柞音诈　秸音皆　揉与挠同　色筛上声　碜初锦切　摘斋上声　握歪上声　客音楷
　　题目　杏花庄王林告状　
　　正名　梁山泊李逵负荆
　　梁山泊李逵负荆杂剧终

《元曲选》　沙门岛张生煑海杂剧　（明）臧晋叔 编
　　沙门岛张生煑海杂剧　　（元）李好古 撰
　　●沙门岛张生煑海杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　石佛寺龙女听琴　正名　沙门岛张生煑海 
　　第一折
　　〔外扮东华仙上诗云〕海东一片晕红霞。三岛齐开烂漫花。秀出紫芝延寿算。逍遥自在乐仙家。贫道乃东华上仙是也。自从无始以来。一心好道。修炼三田。种出黄芽至宝。七返九还。以成大罗神仙。掌判东华妙严之天。为因瑶池会上。金童玉女。有思凡之心。罚往下方。投胎脱化。金童者在下方潮州张家托生男子身。深通儒教。作一秀士。玉女于东海龙神处生为女子。待他两个偿了宿债。贫道然后点化他。还归正道。〔诗云〕金童玉女意投机。才子佳人世罕稀。直待相逢酬宿债。还归正道赴瑶池。〔下〕〔正末扮长老同行者上诗云〕释门大道要参修。开阐宗源老比丘。门外不知东海近。只言仙境本清幽。贫僧乃石佛寺法云长老是也。此寺古刹。近于东海岸边。常有龙王水卒。不时来此游翫。行者。出门前觑看。若有客来时。报复我家知道。〔行者云〕理会得。〔冲末扮张生引家僮上云〕小生潮州人氏。姓张名羽。表字伯腾。父母蚤年亡化过了。自幼颇学诗书。争奈功名未遂。今日闲游海上。忽见一座古寺。门前立着个行者。那行者。此寺有名么。〔行者云〕焉得无名。山无名迷杀人。寺无名俗杀人。此乃石佛寺也。〔张生云〕你去报复长老。道有个闲游的秀才。特来相访。〔行者做报科云〕门外有一秀才。探望师父。〔长老云〕道有请。〔做见科长老云〕敢问秀才。何方人氏。〔张生云〕小生潮州人氏。自幼父母双亡。功名未遂。偶然闲游海上。因见古刹清凉境界。望长老借一凈室。与小生温习经史。不知长老意下如何。〔长老云〕寺中房舍尽有。行者。你收拾东南幽静之处。堪可与秀才观书也。〔张生云〕小生无物相奉。有白银二两。送长老权为布施。望乞笑纳。〔长老云〕既然秀才重意。老僧收了。行者收拾房舍。安排斋食。请秀才稳便。老僧且回禅堂。作些功果去也。〔下〕〔行者云〕秀才。与你这一间幽静的房儿。随你自去打斛斗。学踢弄。舞地鬼。乔扮神。撒科打诨。乱作胡为。耍一会笑一会。便是你那游翫快乐。我行者到禅堂服侍俺师父去也。〔诗云〕行童终日打勤劳。扫地纔完又要把水挑。就里贪顽只爱耍。寻个风流人共说风骚。〔下〕〔张生云〕僧家清雅。又无闲人聒噪。堪可攻书。天色晚了也。家童将过那张琴来。抚一曲散心咱。〔家童安琴科张生云〕点上灯。焚起香来者。〔点灯焚香科张生诗云〕流水高山调不徒。锺期一去赏音孤。今宵灯下弹三弄。可使游鱼出听无。〔正旦扮龙女引侍女上云〕妾身琼莲是也。乃东海龙神第三女。与梅香翠荷。今晚闲游海上。去散心咱。〔侍女云〕姐姐。你看这大海澄澄。与长天一色。是好景致也。〔正旦唱〕
　　【仙吕点绛唇】海水汹汹。晚风微送。兼天涌。不辨西东。把凌波步轻那动。
　　【混江龙】清宵无梦。引着这小精灵闲伴我游踪。恰离了澄澄碧海。遥望那耿耿长空。你看那万朵彩云生海上。一轮皓月映波中。〔侍女云〕海中景物。与人间敢不同么。〔正旦唱〕觑了那人间凤阙。怎比我水国龙宫。清湛湛洞天福地任逍遥。碧悠悠那愁他浴凫飞雁争喧哄。似俺这闺情深远。直恁般好信难通。
　　〔侍女云〕姐姐。你本海上神仙。这容貌端的非凡也。〔正旦唱〕
　　【油葫芦】海上神仙年寿永。这蓬莱在眼界中。风飘仙袂绛绡红。则我这云鬟高挽金钗重。蛾眉轻展花钿动。袖儿笼指十葱。裙儿簌鞋半弓。只待学吹箫同跨丹山凤。那其间登碧落趁天风。
　　〔侍女云〕想天上人间。自然难比。〔正旦唱〕
　　【天下乐】不比那人世繁华扫地空。尘中。似转蓬。则他这春过夏来秋又冬。听一声报晓鸡。听一声定夜钟。断送的他世间人犹未懂。
　　〔张弹琴侍女做听科云〕姐姐。那里这般呵。〔正旦唱〕
　　【那咤令】听疎剌剌晚风。风声落万松。明朗朗月容。容光照半空。响潺潺水冲。冲流绝涧中。又不是采莲女拨棹声。又不是捕鱼叟鸣榔动。惊的那夜眠人睡眼蒙眬。
　　〔侍女云〕这响声比其余全别也。〔正旦唱〕
　　【鹊踏枝】又不是拖环佩韵玎■〈王冬〉。又不是战铁马响铮鏦。又不是佛院僧房。击磬敲钟。一声声諕的我心中怕恐。原来是厮琅琅谁抚丝桐。
　　〔张再抚琴科〕〔侍女云〕敢是这寺中。有人弄甚么响。〔正旦云〕原来是抚琴哩。〔侍女云〕姐姐。你试听咱。〔正旦唱〕
　　【寄生草】他一字字情无限。一声声曲未终。恰便似颤巍巍金菊秋风动。香馥馥丹桂秋风送。响珊珊翠竹秋风弄。咿呀呀偏似那织金梭撺断锦机声。滴溜溜舒春纤乱撒珍珠迸。
　　〔侍女做偷瞧科云〕原来是个秀才。在此抚琴。端的是个典雅的人儿也。〔正旦唱〕
　　【六幺序】表诉那弦中语。出落着指下功。胜檀槽慢掇轻拢。则见他正色端容。道貌仙丰。莫不是汉相如作客临邛。也待要动文君曲奏求凰凤。不由咱不引起情浓。你听这清风明月琴三弄。端的个金徽汹涌。玉轸玲珑。
　　〔侍女云〕姐姐。休说你知音人。便是我也觉的他悠悠扬扬。入耳可听。果然弹得好也。〔正旦唱〕
　　【幺篇】端的心聪。那更神工。悲若鸣鸿。切若寒蛩。娇比花容。雄似雷轰。真乃是消磨了闲愁万种。这秀才一事精。百事通。我蹑足潜踪。他换羽移宫。抵多少盼盼女词媚涪翁。似良宵一枕游仙梦。因此上偷窥方丈。非是我不守房栊。
　　〔做弦断科张生云〕怎么琴弦忽断。敢是有人窃听。待小生出门试看咱。〔正旦避科云〕好一个秀才也。〔张生做见科云〕呀。好一个女子也。〔做问科云〕请问小娘子。谁氏之家。如何夜行。〔正旦唱〕
　　【金盏儿】家住在碧云空。绿波中。有披鳞带角相随从。深居富贵水晶宫。我便是海中龙氏女。胜似那天上许飞琼。岂不知众星皆拱北。无水不朝东。
　　〔张生云〕小娘子姓龙氏。我记得何承天姓苑上。有这个姓来。难道小娘子既然有姓。岂可无名。因甚至此。〔正旦云〕妾身龙氏三娘。小字琼莲。见秀才弹琴。因听琴至此。〔张生云〕小娘子既为听琴而至。这等是赏音的了。何不到书房中坐下。待小生细弹一曲何如。〔正旦云〕愿往。〔做到书房科正旦云〕敢问先生高姓。〔张生云〕小生姓张名羽。字伯腾。潮州人氏。早年父母双亡。也曾饱学诗书。争奈功名未遂。游学至此。并无妻室。〔侍女云〕这秀才好没来头。谁问你有妻无妻哩。〔家童云〕不则是相公。我也无妻。〔张生云〕小娘子不弃小生贫寒。肯与小生为妻么。〔正旦云〕我见秀才聪明智慧。丰标俊雅。一心愿与你为妻。则是有父母在堂。等我问了时。你到八月十五日。中秋节届。前来我家。招你为壻。〔张生云〕既蒙小娘子俯允。只不如今夜便成就了。何等有趣。着小生几时等到八月十五日也。〔家童云〕正是。我也等不得。〔侍女云〕你等不得。且是容易哩。〔正旦云〕常言道有情何怕来年期。这有甚等不得那。〔唱〕
　　【后庭花】那里也阳台云雨踪。不比那秦楼风月丛。〔张生云〕敢问小娘子家在何处。〔正旦唱〕只在这沧海三千丈。险似那巫山十二峯。〔张生云〕小生做贵宅女壻。就做了富贵之郎。不知可有人服侍么。〔正旦唱〕俺可更有门风。无非是蛟虬参从。还有那鼋将军鳖相公。鱼夫人虾爱宠。鼍先锋龟老翁。能浮波惯弄风。隔云山千万重。要相逢指顾中。
　　〔张生云〕只要小娘子言而有信。俺小生是一个志诚老实的。〔正旦唱〕
　　【青歌儿】甜话儿将人将人摩弄。笑脸儿把咱把咱陪奉。你则看八月冰轮出海东。那其间雾敛晴空。风透帘栊。云雨和同。那其间锦阵花丛。玉斝金锺。对对双双。喜喜欢欢。我与你笑相从。再休提误入桃源洞。
　　〔张生云〕既然许了小生为妻。小娘子可留些信物么。〔正旦云〕妾有冰蚕织就鲛鮹帕。权为信物。〔张生做谢科云〕多感小娘子。〔家童云〕梅香姐。你与我些儿甚么信物。〔侍女云〕我与你把破蒲扇。拿去家里扇煤火去。〔家童云〕我到那里寻你。〔侍女云〕你去兀那羊市角头。砖塔儿胡衕总铺门前来寻我。〔正旦唱〕
　　【赚煞】你岂不知意儿和。直恁欠心儿懂。我非罗刹女休惊莫恐。多管是前世因缘今得宠。到中秋好事相逢。且从容。劈开这万里溟蒙。俺那里静悄悄绝无尘世冗。〔张生云〕有如此富贵。小生愿往。〔正旦唱〕一周围红遮翠拥。尽都是金扉银栋。不弱似九天碧落蕊珠宫。〔同侍女下〕
　　〔张生云〕我看此女妖娆艳冶。绝世无双。他说着我海岸边寻他。我也等不的中秋。家童。你看着琴剑书箱。我??的将此鲛鮹手帕。渺渺茫茫。直至海岸边。寻那女子走一遭去。〔诗云〕海岸东头信步行。听琴女子最关情。有缘有分能相遇。何必江皋笑郑生。〔下〕〔家童云〕我家东人好傻也。安知他不是个妖魔鬼怪。便信着他跟将去了。我报与长老同行者。追我东人去。〔词云〕尀耐这鬼怪妖魔。将花言巧语调唆。若不是连忙赶上。只怕迷杀我秀才哥哥。〔下〕
　　〔音释〕
　　晕音运　刹音察　施去声　诨温去声　那音挪　簌音速　断端去声　剌音辣　潺锄山切　铮音撑　鏦音匆　颤音战　撺粗酸切　迸逋梦切　邛音穷　蛩音穷　轰音烘　涪房鸠切　从去声　琼音穷　慧音惠　虬音求　鼍音陀　斝音贾　从音匆　分去声　傻商鲊切　唆音梭
　　第二折
　　〔张生上诗云〕幸会多娇有所期。闲花野草斗芳菲。幽情何处桃源洞。则怕刘郎去未归。小生张伯腾。恰纔遇着的那个女子。人物非凡。因此寻踪觅迹。前来寻他。却不知何处去了。则见青山绿水。翠柏苍松。前又去不得。回又回不得。好凄惨人也。这盘陀石上。我且歇息咱。〔虚下〕〔正旦改扮仙姑上诗云〕桑田成海又成田。一霎那堪过百年。拨转顶门关棙子。阿谁不是大罗仙。自家本秦时宫人。后以采药入山。谢去火食。渐渐身轻。得成大道。世人称为毛女者是也。今日偶然乘兴。游到此间。却是海之东岸。你看茫茫荡荡。好一片大水也呵。〔唱〕
　　【南吕一枝花】黑弥漫水容沧海宽。高崪峍山势昆仑大。明滴溜冰轮出海角。光灿烂红日转山崖。这日月往来。只山海依然在。弥八方徧九垓。问甚么河汉江淮。是水呵都归大海。
　　【梁州第七】你看那缥渺间十洲三岛。微茫处阆苑蓬莱。望黄河一股儿浑流派。高冲九曜。远映三台。上连银汉。下接黄埃。势汪洋无岸无涯。出许多异宝奇哉。看看看波涛涌光隐隐无价珠玑。是是是草木长香喷喷长生药材。有有有蛟龙偃郁沉沉精怪灵胎。常则是云昏。气霭。碧油油隔断红尘界。恍疑在九天外。平吞了八九区云梦泽。问甚么翠岛苍崖。
　　〔张生上云〕这里不知是何处。喜得又遇着一位娘子。呀。原来是道姑。待小生问个路儿咱。〔仙姑唱〕
　　【牧羊关】猛地里难回避。可教人怎离摘。则见他叉手前来。多管是迷了路的行人。多管是失了船的过客。〔张生云〕道姑。敢问这搭儿是何处也。〔仙姑唱〕比及你来相问。先对俺说明白。〔张生云〕我到此只为那可意人儿。不知在那里。〔仙姑唱〕且将个采芝女权休怪。只问那可意人安在哉。
　　〔云〕秀才何方人氏。因甚至此。〔张生云〕小生潮州人氏。因为游学。在此石佛寺借寓。前夜弹琴。有一女子引一侍女来听。此女自言龙氏之女。小字琼莲。到八月中秋日。与小生会约于海岸。小生随即寻访。不意迷失道路。小生只想他风流人物。世上无比。〔仙姑云〕他既说姓龙。你可也想左了。〔唱〕
　　【骂玉郎】可知道龙宫美女多娇态。想当时因有约。则今日独寻来。??的个舍残生做下风流债。那龙也青脸儿长左猜。恶性儿无可解。狠势儿将人害。
　　〔张生云〕可怎生恁般利害。〔仙姑唱〕
　　【感皇恩】呀。他把那牙爪张开。头角轻抬。一会儿起波涛。一会儿摧山岳。一会儿卷江淮。变大呵乾坤中较窄。变小呵芥子里藏埋。他可便能英勇。显神通。放狂乖。
　　〔张生云〕那小娘子姓龙。你这道姑。怎么说起龙来。〔仙姑云〕秀才不知。这龙是轻易好惹他的。〔唱〕
　　【采茶歌】他兴云雾片时来。动风雨满尘埃。则怕惊急烈一命丧尸骸。休为那约雨期云龙氏女。送了你个攀蟾折桂俊多才。
　　〔张生云〕小生纔省悟了也。他是龙宫之女。他父亲十分狠恶。怎肯与我为妻。这婚姻之事。一定无成了。只是小娘子。谁着你听琴来。〔做悲科〕〔仙姑云〕贫道不是凡人。乃奉东华上仙法旨。着我来指引你还归正道。休得堕落。〔张生做拜科云〕小生肉眼。不知上仙指引。望乞恕罪。〔仙姑云〕我且问你。那听琴女子。是东海龙王第三之女。小字琼莲。他在龙宫海藏。你怎么得见他。〔张生云〕若论那龙宫之女。与小生颇有缘分。〔仙姑云〕那里见的有缘分。〔张生云〕既没缘分。他怎肯约我在八月十五夜。到他家里招我做女壻。又与我这鲛鮹帕儿做信物哩。〔仙姑云〕这鲛鮹手帕。果是龙宫之物。眼见的那个女子。看的你中意了。只是龙神懆暴。怎生容易将爱女送你为妻。秀才。我如今圆就你这事。与你三件法物。降伏着他。不怕不送出女儿嫁你。〔张生做跪科云〕愿见上仙法宝。〔仙姑取砌末科云〕与你银锅一只。金钱一文。铁杓一把。〔张生接科云〕法宝便领了。愿上仙指教。怎生样用他纔好。〔仙姑云〕将海水用这杓儿。舀在锅儿里。放金钱在水内。煎一分。此海水去十丈。煎二分。去二十丈。若煎干了锅儿。海水见底。那龙神怎么还存坐的住。必然令人来请。招你为壻也。〔张生云〕多谢上仙指教。但不知此处离海岸远近若何。〔仙姑云〕向前数十里。便是沙门岛海岸了也。〔唱〕
　　【黄锺煞尾】这宝呵出在那瑶台紫府清虚界。碧落苍空天上来。任熬煎。任布划。可从心。可称怀。不求亲。不纳财。做行媒。做娇客。连理枝。并蒂开。凤鸾交。鱼水谐。休将他。觑小哉。信神仙。妙手策。也是那前生福有安排。直着你沸汤般煎干了这大洋海。〔下〕
　　〔张生云〕小生有缘。得受上仙法宝。直到沙门岛煎海水去来。〔诗云〕任他东海滚波涛。取水将来锅内熬。此是神仙真妙法。不愁无分见多娇。〔下〕
　　〔音释〕
　　棙音利　弥音迷　漫幔平声　崪才笔切　峍勒没切　长音掌　泽池斋切　摘斋上声　客音楷　白巴埋切　解上声　窄斋上声　懆音灶　降奚江切　舀音杳　划胡乖切　称去声
　　第三折
　　〔行者上云〕小僧乃石佛寺行者。前日有一秀才。在我这房头借住。因夜间弹琴。被一个精怪迷惑将去了。那家童连忙赶去寻他。俺师父葫芦提。也着我去寻。林深山险。那里寻他去。我独自一个。正要走回。不堤防遇见个大虫。张牙舞爪而来。犹喜得我先见他。那大虫不曾看见我。左边看看。右边看看。再没个所在可以躲闪的过。恰好傍边有一潭浑泥水。只得将身子轻轻溜下水底坐了。岂知那大虫走的口渴。正要来吃水。张开了血盆也似红的口。伸出那锉刀也似快的舌头来。把水一嗒。那潭就干了一寸。连不连的嗒上几嗒。那潭渐渐的干下去。可不把俺身子似橹珠儿露将出来。如何是好。俺趁他开口之时。只一个筋斗。早打到他肚里去了。原来那肚里面黑便黑。他心肝五脏。都是摸得着的。被我摸着他心肝。左边那叶上着实咬了一口。只听的大虫叫道。哎哟。我又摸他心肝右叶上。加倍的狠咬一口。只听的大虫叫道。我今日怎么这等心疼的紧。莫不是石佛寺这个促搯的小行者。算计我哩。我便道。也差不多儿。那大虫道。你出来罢。我道。你放我那里出来。那大虫道。你打前门出来。我想他这两对撩牙。略斗一斗。我这身子就做芝麻糖了。我便道。我不打前门出来。那大虫道。这等你要那里出来。我道。我打后门出来。那大虫便往山岗儿上。两只脚爪着两株大树。将屁股向着山岗空阔去处。用力一努。早努出个爆雷也似的响屁来。我就着这屁迸裂一个筋斗。直打到石佛寺里。方纔逃得一条性命。〔诗云〕平地空将性命丢。见人羞说后门头。不如随着秀才一处同迷死。倒也落的牡丹花下鬼风流。〔下〕〔张生引家僮上诗云〕前生结下好姻缘。觅得鸾胶续断弦。法宝煎熬铛滚沸。争知火里好裁莲。小生张伯腾。早到海岸也。家僮将火镰火石。引起火来。用三角石头。把锅儿放上。〔做放锅科云〕你可将这杓儿舀那海水起来。〔做取水科云〕锅里水满了也。再放这枚金钱在内。用火烧着。只要火气十分旺相。一时间将此水煎滚起来。〔家僮云〕这等。你不早说。那小娘子跟随的丫头。送我一把蒲扇。不曾拏的来。把什么扇火。〔做衣袖扇火科云〕且喜锅儿里水滚了也。〔张生云〕水滚了。待我试看海水动静。〔做看科惊云〕怪哉。果然海水翻腾沸滚。真有神应也。〔家僮云〕怎么这里水滚。那海水也滚起来。难道这锅儿是应着海的。〔长老慌上云〕老僧石佛寺长老是也。正在禅床打坐。则见东海龙王。遣人来说道。有一秀才。不知他将甚般物件。煑的海水滚沸。急得那龙王没处逃躲。央我老僧去劝化他。早早去了火罢。原来这秀才不是别人。就是前日借俺寺里读书的潮州张生。想我石佛寺贴近东海。现今龙宫有难。岂可不救。只得亲到沙门岛上劝化秀才。走一遭去也呵。〔唱〕
　　【正宫端正好】一地里受煎熬。遍寰宇空劳攘。兀的不慌杀了海内龙王。我则见水晶宫血气从空撞。闻不得鼻口内干烟炝。
　　【滚绣球】那秀才谁承望。急煎煎做这场。不知他挟着的甚般伎俩。只待要卖弄杀手段高强。莫不是放火光。逼太阳。烧的来焰腾腾滚波翻浪。纵有那雷和雨也救不得惊惶。则见锦鳞鱼活泼剌波心跳。银脚蟹乱扒沙在岸上藏。但着一点儿就是一个燎浆。
　　〔做到科云〕来到此间。正是沙门岛海岸了。兀那秀才。你在此煑着些甚么哩。〔张生云〕我煑海也。〔正末云〕你煑他那海做甚么。〔张生云〕老师父不知。小生前夜在于寺中操琴。有一女子前来窃听。他说是龙氏三娘。小字琼莲。亲许我中秋会约。不见他来。因此在这里煑海。定要煎他出来。〔正末唱〕
　　【倘秀才】这秀才不能勾花烛洞房。〔带云〕好也啰。〔唱〕却生扭做香水混堂。大海将来升斗量。秀才家能软款。会安详。怎做这般热忽喇的勾当。
　　〔张生云〕老师父。你不要管我。你且到别处化缘去。〔正末唱〕
　　【滚绣球】俺也不是化道粮。也不是要供养。我则是特来相访。〔张生云〕我是个穷秀才。相访我有甚么化与你。〔正末唱〕俺本是出家人便乞化何妨。〔张生云〕若得见那小娘子。肯招我做女壻。便有布施。〔正末唱〕则为那窈窕娘。不招你个俊俏郎。弄出这一番祸从天降。你穷则穷道与他门户辉光。你那里得熬煎铅汞山头火。你那里觅医治相思海上方。此物非常。
　　〔张生云〕老师父。我老实对你说。若那夜女子不出来呵。我则管煑哩。〔正末云〕秀才你听者。东海龙神。着老僧来做媒。招你为东床娇客。你意下如何。〔张生云〕老师父。你不要耍我。这海中一望。是白茫茫的水。小生是个凡人。怎生去的。〔家僮云〕相公。这个不妨事。你只跟着长老去。若是他不渰死。难道独独渰死了你。〔正末唱〕
　　【脱布衫】俺实丕丕要问行藏。你慢腾腾好去商量。将这水指一指飜为土壤。分一分步行坦荡。
　　【小梁州】直着你如履平原草径荒。〔张生云〕到那海底去。莫不昏暗么。〔正末唱〕却正是日出扶桑。〔张生云〕小生终是个凡人。怎敢就到海中去。〔正末唱〕虽然大海号东洋。休谦让。〔带云〕去来波。〔唱〕他则待招选你做东床。
　　〔张生云〕小生曾闻这仙境有弱水三千丈。可怎生去的。〔正末唱〕
　　【幺篇】便休提弥漫弱水三千丈。端的是锦模糊水国鱼邦。〔张生做望科云〕我看这海有偌般宽阔。无边无岸。想是连着天的。好怕人也。〔正末唱〕你道是白茫茫。如天样。越显得他宽洪海量。我劝你早准备帽儿光。
　　〔张生云〕既如此。待我收起法宝。则要老师父作成我这桩亲事。〔家僮云〕那小姐身边。有一个侍女。须配与我。不然我依旧烧起火来。〔正末唱〕
　　【笑和尚】去去去向兰阁到画堂。俺俺俺这言语无虚诳。〔张生云〕是真个么。〔正末唱〕你你你终有个酸寒相。他他他女艳妆。早早早得成双。来来来似鸳鸯并宿在销金帐。
　　〔张生云〕这等我就随着老师父去。则要得早早人月团圆。休孤旧约也。〔正末唱〕
　　【尾声】则为你佳人才子多情况。諕得他椿室萱堂着意忙。你貌又轩昂才又良。他玉有温柔花有香。意相投姻缘可配当。心厮爱夫妻谁比方。似他这百媚韦娘。共你个风流张敞。〔带云〕去来波。〔唱〕须将俺撮合山的媒人重重赏。〔同张生下〕
　　〔家僮云〕你看我家东人。兴匆匆的跟着长老入海去了。留我独自一个。在这海岸上。看守什么法宝。若是他当真做了新郎。料必要满了月方纔出来。我看那小行者。尽也有些风韵。老和尚又不在。不如我收拾了这几件东西。一径回到寺里。寻那小行者打閛閛去也。〔下〕
　　〔音释〕
　　橹音鲁　铛音撑　镰音廉　相去声　难去声　炝妻相切　当上声　汞乌拱切　兴去声　閛铺蒙切
　　第四折
　　〔外扮龙王引水卒上诗云〕一轮红日出扶桑。照耀中天路杳茫。虽然弱水三千里。只要无私自可航。吾神乃东海龙王是也。有小女琼莲。曾于夜间到石佛寺游玩。见一秀才抚琴。其曲有凤求凰之音。他两个暗面关情。遂许中秋赴会。某家说道他是凡人。怎生到的俺这水府。不想秀才遇着上仙。授他三件法宝。被他烧的海水滚沸。使某不堪其热。只得央石佛寺法云禅师为媒。招请为壻。早间已将花红酒礼。款待那做媒的去了。如今设下庆喜的筵席。兀那水卒。请出秀才和女孩儿来者。〔正旦同张生上〕〔正旦云〕秀才。前厅上拜俺父母去。〔张生云〕是。〔正旦云〕秀才。我和你那夜相别。谁想有今日也。〔唱〕
　　【双调新水令】则为这波涛相间的故人疎。我则怕黑漫漫各寻别路。受了些活地狱。下了些死工夫。海角天隅。须有日再完聚。
　　〔张生云〕这龙宫里面。都是些甚么人物。〔正旦唱〕
　　【驻马听】摆列着水里兵卒。都是些鼋将军鼍先锋鳖大夫。看了这海中使数。无过。是赤须虾银脚蟹锦鳞鱼。绣帘十二列珍珠。家财千万堆金玉。〔张生云〕是好富贵也。〔正旦唱〕你自喑付。则俺这水晶宫是一搭儿奢华处。
　　〔做行礼拜科龙王云〕你二人在那里相会来。〔正旦唱〕
　　【滴滴金】趁着那绿水清波。良辰美景。轻云薄雾。霜气浸冰壶。可则是玉露泠泠。金风淅淅。中秋节序。正值着冷清清人静更初。
　　〔龙王云〕你与这秀才素非相识。况在夜静更初。怎么就许他婚姻之约。你试说我听。〔正旦唱〕
　　【折桂令】俺去他那月明中信步阶除。听三弄瑶琴。音韵非俗。恰便似云外鸣鹤。天边语鴈。枝上啼乌。他待觅莺俦燕侣。我正愁凤只鸾孤。因此上要识贤愚。别辨亲疎。端的个和意同心。早遂了似水如鱼。
　　〔龙王云〕秀才。谁与你这法宝来。〔张生云〕量小生是个穷儒。焉有此法宝。偶因追赶令爱。到海岸上遇着一位仙姑。把与我来。〔龙王云〕秀才。则被你险些儿热杀我也。我想这事都是我女孩儿惹出来的。〔正旦唱〕
　　【鴈儿落】不想这火中生比目鱼。石内长荆山玉。天边有比翼鸟。地上出连枝树。
　　〔张生云〕若非上仙法宝。怎生得有团圆之日。〔正旦唱〕
　　【得胜令】你待将铅汞燎干枯。早难道水火不同炉。将大海扬尘度。把东洋列焰煑。神术。煅化的为夫妇。几乎。熬煎杀俺眷属。
　　〔东华仙上云〕龙神。听俺分付。〔龙王同张生正旦跪科东华仙云〕龙神。那张生非是你女壻。那琼莲也非是你女儿。他二人前世乃瑶池上金童玉女。则为他一念思凡。谪罚下界。如今偿还夙契。便着他早离水府。重返瑶池。共证前因。同归仙位去也。〔众拜谢科〕〔正旦唱〕
　　【沽美酒】待着俺辞龙宫离水府。上碧落赴云衢。我和你同会西池见圣母。秀才也抵多少跳龙门应举。攀仙桂步蟾蜍。
　　〔东华云〕你二人若非吾来指引。岂得到瑶池仙境也。〔正旦唱〕
　　【太平令】广成子长生诗句。东华仙看定婚书。引仙女仙童齐赴。献仙酒仙桃相助。愿普天下旷夫。怨女。便休教间阻。至诚的一个个皆如所欲。
　　〔东华云〕你本是玉女金童。投凡世淹留数载。石佛寺夜月弹琴。凤求凰留情殢色。许佳期无处追寻。走海上失精落彩。遇仙姑法宝通灵。端的有神机妙策。配金丹铅汞相投。运水火张生煑海。则今朝返本朝元。散一天异香杳霭。〔正旦同张生稽首科〕〔正旦唱〕
　　【收尾】则今日双双携手登仙去。也不枉鲛绡帕留为信物。闲看他蟠桃灼灼树头红。撇罢了尘世茫茫海中苦。
　　〔音释〕
　　间去声　卒从苏切　玉于句切　喑音荫　淅音昔　俗词疽切　鹤音豪　术绳朱切　煅端平声　属绳朱切　重平声　蜍音除　欲于句切　殢音腻　物音务
　　题目　石佛寺龙女听琴　
　　正名　沙门岛张生煑海
　　沙门岛张生煑海杂剧终

《元曲选》　说鱄诸伍员吹箫杂剧　（明）臧晋叔 编
　　说鱄诸伍员吹箫杂剧　　（元）李寿卿 撰
　　●说鱄诸伍员吹箫杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　楔子 
　　　〔音释〕 
　　第四折 
　　　〔音释〕 
　　题目　继浣纱渔翁伏剑　正名　说鱄诸伍员吹箫 
　　第一折
　　〔冲末扮费无忌引卒子上诗云〕别人笑我做奸臣。我做奸臣笑别人。我须死后纔还报。他在生前早丧身。小官少傅费无忌是也。自从临潼斗宝之后。谁想太傅伍奢无礼。他在平公面前。搬弄我许多的是非。不想被我预先说过。倒惹的平公大怒。将伍奢并家属尽皆拏来杀坏了。我想伍奢二子皆有些本事。怕他日后报雠。己将他大的孩儿伍尚赚的来。也杀坏了。只有他小的孩儿。乃是伍员。他在临潼会上。秦穆公赐他白金宝剑。称为盟府。文欺百里奚。武胜秦姬辇。拳打蒯瞶。脚踢卞庄。保十七国公子无事回还。他如今现为三保大将军。樊城太守。那厮若知道我杀了他一家老小。他肯和我干罢。我着他有备算无备。无备则盖着草荐睡。我如今着我大的孩儿费得雄。他也是个好汉。常在教场中和小的们打髀殖耍子。我如今着人叫他来。着他诈传平公的命。将伍员赚将来。拏住哈喇了。俺便是翦草除根。萌芽不发。左右那里。去教场中寻将费得雄来者。〔卒子云〕费得雄安在。〔净扮费得雄上诗云〕我做将军只会揜。兵书战策没半点。我家不开粉铺行。怎么爷儿两个尽搽脸。自家非别。乃是费无忌的靴后根。〔卒子问科云〕甚么靴后根。〔费得雄云〕可是长子哩。我正在教场中耍子。老头儿呼唤。须索走一遭去。不索报复。我自过去。〔做见科云〕老儿唤我大叔。那厢使用。〔费无忌云〕费得雄。唤你来别无甚事。我将伍奢父子并一家老小尽皆杀坏了。则有伍员一个现在樊城。你今诈传平公之命。宣那伍员去。则说是临潼斗宝之后。多有汗马功劳。宣你入朝为相。出朝为将。若赚的来时。也将他杀坏了。便是翦草除根。萌芽不发。你则今日直至樊城赚伍员。走一遭去。〔费得雄云〕老儿放心。凭着我三寸不烂之舌。见了伍员。不怕他不来。若不来我便拳撞脚踢。也不怕他不死。〔做一拳打费无忌倒科云〕你看我家老头儿这等不中用。那拳头刚擦的一擦。便一个脚稍天哩。〔下〕〔费无忌云〕嗨。这弟子孩儿跌了我这一交。他去了么。〔卒子云〕去了也。〔费无忌云〕我说他不敢不去。正是养得一子孝。何用子孙多。〔下〕〔外扮芊建抱芊胜上云〕某乃楚国公子芊建是也。颇奈费无忌无礼。在父王根前百般谗谮。将俺老相国伍奢父子。满门家属。诛尽杀绝。则有伍员在于樊城为守。听知得费无忌诈传父王之命。差他孩儿费得雄去樊城赚伍员去了。倘一时不知。堕其奸计。可不送了他一家。坏了俺楚国。我如今抱着孩儿芊胜。私奔出朝。先到樊城。报与伍员知道。可不好也。〔诗云〕想子胥盖世威名。争忍见中计身倾。费无忌虽多奸险。我救贤臣先奔樊城。〔下〕〔正末扮伍员引卒子上云〕某姓伍名员。字子胥。自临潼会上。秦穆公赐我宝剑一口。号为盟府。保的十七国诸侯。无事还朝。平公加某为十三太保大将军。仍兼太守之职。在于樊城镇守。你看了俺手下军兵。是好雄猛也呵。〔唱〕
　　【仙吕点绛唇】久镇南方。指麾兵将多雄壮。守着这鄂渚湘江。有多少翻滚滚东流浪。
　　【混江龙】俺也曾西除东荡。把功劳立下几桩桩。生博的标名画阁常只是舍命沙场。错认他一片尘飞驱战马。那知道三通鼓响报升堂。俺本是个掌三军的帅首。今做了抚百姓的循良。兴学校。劝农桑。清案牍。恤流亡。宽税敛。聚糇粮。也非是我为臣子好出众人先。则待要佐君王稳坐在诸侯上。长享着万邦玉帛。永保着千里金汤。
　　〔芊建抱侠儿上云〕某乃芊建是也。自出朝门。日夜奔走。来到这樊城地面。早至他帅府门首也。令人报复去。道有公子芊建到此。〔卒子做报科云〕报的元帅得知。有公子芊建在于门首。〔正末云〕快有请。〔卒子云〕请进。〔芊建做见科〕〔正末云〕公子。远劳你贵脚。来踏贱地。可是为何。〔芊建云〕将军。我无事也不敢来。今有谗臣费无忌将你父兄并满门家属。诛尽杀绝。则留得你在樊城。他如今又差着孩儿费得雄。诈传父王之命。赚你还朝。暗行残害。此是他翦草除根之计。因此上我抱着幼子。晓夜奔来。报与你知道。若费得雄来时。将军切不可饶了他。〔正末气倒科云〕父亲。则被你痛杀我也。某想临潼会上。保全十七国公子无事回还。如此大功。今日听信费无忌谗言。将我三百口家属。尽皆杀坏。自古道父母之雠。不共戴天。兄弟之雠不反兵。我和你更待干罢。〔唱〕
　　【油葫芦】想秦国雄兵似虎狼。在临潼筵会上。〔带云〕当此一日。若不是我伍员呵。〔唱〕怕不那十七邦公子尽遭殃。〔芊建云〕将军有如此大功。那费无忌奸贼。反来害你一家。好是无礼也。〔正末唱〕怎听他费无忌说不尽瞒天谎。着伍子胥救不得全家丧。也枉了俺竭忠贞辅一人。扫烽烟定八方。倒不如他无仁无义无谦让。白落的父子擅朝纲。
　　〔芊建云〕我怕费得雄早先到了。反出其后。以此担饥忍饿。日夜奔来。兀的这两脚上不跚成了跰也。〔正末唱〕
　　【天下乐】你晓夜兼程来探访。似这般彷也波徨。都只是为我行。生怕那泼无徒前来赶不上。害的你脚心里蹅做了跰。肚皮里饿断肠。〔芊建云〕将军。你早知有这今日。当初临潼关上。便不立的功劳也罢了。〔正末唱〕则俺这做元戎的不气长。
　　〔费得雄上云〕我费得雄是也。奉父亲的言语。着我智赚伍员去。行了数日光景。来到这樊城。这就是他宅门首。我下得这狗来。把门的。快报入去。道有费得雄亲为使命。在于门首。〔卒子报科云〕喏。报的元帅得知。有费得雄到此。〔芊建云〕伍将军。我可往那厢去。〔正末云〕不妨事。你且壁衣后藏着。〔芊建云〕好好。我且回避咱。〔正末云〕着他进来。〔卒子云〕请进。〔费得雄做见科云〕谁是伍员。〔正末云〕则某便是。〔费得雄云〕你是伍员么。我奉主公的命。因你在临潼会上。文欺百里奚。武胜秦姬辇。拳打蒯聩。脚踢卞庄。保十七路公子无事。多有功劳。今特宣你回来。着你入朝为相。出朝为将。上马管军。下马管民。再赐你上马一提金。下马一提银。不可久停久住。则今日走马临朝。谢了恩者。〔正末云〕某已半年来不曾入朝。我家父母兄长安康么。〔费得雄云〕你家里这几时好生兴旺。听得说宣你入朝。着我多多上覆。早早起身。正要见你一面哩。〔正末云〕你看这厮好无礼也。〔唱〕
　　【村里迓鼓】恼得我伍员心怒。〔费得雄云〕我与你报这等喜信。不见拏出一些儿赏钱。倒打将起来。〔正末唱〕打这厮十分的口强。〔费得雄云〕官儿。你休惹事。如今兵马司正寻这等盘子头的哩。〔正末唱〕你把我全家诛灭。犹然道。我爹娘兴旺。〔费得雄云〕我家老子一日不杀人也杀好几个。希罕你家这两个儿。做这等狗头狗怎的。〔正末唱〕按不住我心上恼。口中气。有不腾腾三千丈。〔费得雄云〕常言道。捉贼见赃。捉奸见双。看你这个嘴脸。敢要和我打人命官司。也须得个证见人。既然道你一家是我家老子杀了。你说是谁见来。〔正末唱〕若不是芊建来说就里。白破了这厮谎。险些儿被赚入天罗地网。
　　〔费得雄云〕伍员。我是奉命来的。宣你入朝。赏你上马一提金。下马一提银。出朝为将。入朝为相。那些儿亏了你。你颠倒打我。〔正末唱〕
　　【元和令】你道是上马金下马银。出朝将入朝相。〔云〕你晓的你父亲罪么。〔费得雄云〕我老子做事。不通一些儿风与我。我那里知道。〔正末唱〕只你那费无忌如此狠心肠。做兀的般歹勾当。〔费得雄云〕你不要恼。你那老子便活到一百二十岁。也少不得要死。〔正末唱〕便做道人生在世有无常。也不似俺一家儿死的来忒枉。
　　〔正末做打科〕〔费得雄云〕你打的好。你当住门。把定走路。便打死了我。有什么本事。你敢到朝里去打我么。〔芊建出见劝科云〕将军且息怒。〔正末唱〕
　　【上马娇】你可便不索慌。不索忙。〔芊建云〕将军息怒。再慢慢的问他。〔正末唱〕我则是先打后商量。〔费得雄云〕哎哟。你那钵盂般大的拳头。飕飕的打得我那碎屁儿支支的。可不打杀了我。芊建。只你便是个见证。〔芊建云〕将军息怒。〔正末唱〕请公子放手休拦当。饶这厮强。也飞不过土城墙。
　　〔费得雄云〕你个老叔。你也劝他一劝。〔芊建云〕将军息怒。〔正末云〕我在临潼会上。拳打蒯聩。脚踢卞庄。力举千斤之鼎。我打死你这贼。值得甚的。〔唱〕
　　【胜葫芦】凭着我举鼎的威风略显扬。遮莫是铁金刚。也打的他肉绽皮开血泊里倘。觑着你这般模样。那般伎俩。还待要强夸张。
　　〔费得雄云〕我如今在你宅里。你要打我。这个叫做门里大。可不着你打了。但是打也要打的有些道理。我奉使命而来。取你入朝。有甚的歹处。你要打我。岂不防外人谈论。〔正末唱〕
　　【幺篇】兀的不自有傍人说短长。谁着你谗舌巧如簧。难道有眼高天不鉴详。害了俺这尊兄伍尚。父亲贤相。〔带云〕父兄之雠。我不报谁报。〔唱〕少不的寃债你还偿。
　　〔费得雄云〕则被你打杀我也。你不肯入朝去。则把你那上马一提金。下马一提银。送与我大叔买些糖果儿吃也好。怎么你打我。我如今权且忍着。回家对我老子说去。少不得也打还你。走走走。〔下〕〔芊建云〕将军既然打了费得雄。此人回去。见那父亲说了。必然统兵擒拏我和你两个。自古道长安虽好。不是久恋之乡。我和你如今投奔那一国去好。〔正末云〕公子你放心。咱则今日去郑国借兵。报俺父兄之雠。罢罢罢。〔唱〕
　　【赚煞】想着我为盟府逞英雄。保各国浑无恙。也曾踢打了蒯瞶和他卞庄。到今日都付春风梦一场。还说甚谁弱谁强。急茫茫远奔他乡。但借的铁甲三千入故乡。你看那费无忌智量。怎和俺伍子胥近傍。我将的泼无徒直搠满了这湛卢枪。〔同下〕
　　〔音释〕
　　员音云　辇连上声　聩音外　髀音妣　芊音米　糇音侯　蹅音渣　跚思关切　跰音茧　行音杭　俩音两　搠声卯切
　　第二折
　　〔费无忌引卒子上诗云〕须知草要连根拔。专怕春回芽再发。我今不杀伍子胥。倒等他来把我杀。自家费无忌的便是。颇奈伍员无礼。我差费得雄去诈宣他入朝。不想芊建私奔樊城。先与伍员说知。将我费得雄着实打了一顿。还喜的我家孩儿有些本事。挣的回来。如今他与芊建共投郑国去了。更待干罢。你妬我为寃。我妬你为雠。今启过主公。差养由基领五千铁骑。赶上伍员。发箭射死了他。便是我平生愿足。左右那里。与我唤将养由基来者。〔卒子云〕养由基安在。〔外扮养由基上诗云〕手挽雕弓胎是铁。能于百步穿杨叶。一生输与卖油人。他家手段还奇绝某乃养由基是也。佐于楚平公麾下。官封中大夫之职。某猿臂神射。将一柳叶悬于百步之外。射之百发百中。军中唤某为穿杨神射养由基。今有费无忌元帅呼唤。不知甚事。须索走一遭去。小校报复去。道有养由基来了也。〔卒子报科云〕养由基到。〔费无忌云〕将军。今因伍员私走樊城。怕他各处借兵。来侵犯本国。奉主公的命。差你领五千铁骑。赶上伍员。发箭射死。你则今日就点人马追赶伍员去来。成功之日。自有加官赐赏。〔养由基云〕得令。则今日就点五千军马。追赶伍员。走一遭去。〔诗云〕领三军疾去如风。无过是短箭轻弓。凭着我穿杨妙手。管教他一命丢空。〔下〕〔正末跚马上云〕某乃伍员是也。自从打了费得雄。有公子芊建不知去向。某只得携着芊胜私出樊城。投于郑国。借兵报雠去来。兀的后面一簇军马。必然是追兵至也。〔养由基领卒子赶上云〕某养由基。奉费无忌的言语。着某领五千人马追赶上伍员。发箭射死。某想伍员在临潼会上。立下十大功劳。不料费无忌谗佞。将他父兄并三百口家属都杀坏了。则留的他一个私奔各国。又要差某赶上将他射死。那伍员本是忠臣良将。不争射死了他。担着万代骂名。我如今追上前去。待见他时。自有个主意。〔正末见科云〕来者莫非是养由基么。〔养由基云〕然也。某奉主公之命。领五千铁骑赶上射你哩。〔正末云〕将军。不争你射死我。谁与我报父兄之雠。〔养由基云〕将军。你只放心自去。大小三军。摆开阵势。待我发箭。〔做咬箭头发箭科〕〔正末云〕呀。怎么这箭是没箭头的。明明是他要放我走的意思。不若冲开阵面。杀一条血路而走。〔战下〕〔养由基云〕怎生连发三箭。射他不死。你走了更待干罢。我不问那里赶将去来。〔下〕〔正末抱芊胜策马上云〕休赶休赶。且喜离驿亭相去已远。把马加上一鞭。趱路前去。我想养由基穿杨神箭百发百中。若非他咬去箭头。卖此一阵。焉能杀的出来。到得郑国。那公子芊建已先在彼。正待要借兵报雠。岂知郑子产反为楚公。有害某之意。某只得一把火烧了驿亭。夺路而走。可惜公子芊建死于乱军之中。如何是好。〔做叹科〕嗨。教我如今往那国去的是。仔细想来。唯有吴公子姬光。曾受我活命之恩。必然借兵与我。不免抱了芊胜。竟投吴国去来。我伍员好险也。好苦也呵。〔唱〕
　　【南吕一枝花】扑碌碌撞开门外军。不刺刺杀出这城边路。紧防他弦上箭。又则怕失却掌中珠。仔细踌躇。俺父兄多身故。他又把咱家一命图。泪沾洒四野征尘气吁成半天毒雾。
　　【梁州第七】则愿得斫不折匣中宝剑。则愿得走不乏跨下龙驹。凭着我这湛卢枪搠下功劳簿。盔缨惨淡。袍锦模糊。想当日筵前斗宝。暗里埋伏。脱临潼都是俺的机谋。向云阳早坏了俺的亲族。我我我举什么千钧鼎恶识了西秦。是是是到如今一口气羞归南楚。来来来只不如片帆风飞过东吴。我这里悄悄叹吁。敢命儿里合受奔波苦。世做的背时序。且一半惺惺一半愚。说甚当初。
　　〔旦儿扮浣纱女提罐儿上诗云〕每日溪头出浣纱。皆言妾貌以桃花。不须动问名和姓。濑水西头第一家。妾身浣纱女的便是。我的婆婆就唤做浣婆婆。有个兄弟。乃是伴哥。在这江岸上耕田。我将这饭罐儿与俺哥哥送饭去咱。〔正末云〕正行之间。江边一个女子提着两个瓦罐。我自问他咱。兀那女子。你这罐儿里是甚么东西。〔浣纱女云〕是荳儿粥水薄酒。〔正末云〕你肯与人吃么。〔浣纱女云〕你是何人。〔正末云〕我是一个将军。走的路遥。甚是饥馁。女子。你将此饭与俺暂且充饥。和这小哥也食用些儿。我日后必当重报。〔浣纱女云〕既是这等。你跟我到庄儿上。宰个羔羊儿。杀个鸡儿。那饭儿中吃。这个则是豆儿粥。你吃不的。〔正末云〕不妨事。你将来我食用些儿。〔浣纱女云〕如不弃嫌。这两罐都与将军食用波。〔正末做吃再与芊胜吃科云〕我吃了这饭也。女子。此恩日后必当重报。〔浣纱女云〕那个是头顶锅儿走的。区区一饭。何报之有。〔正末云〕兀那女子。我有句说话分付你。残浆勿漏。〔浣纱女云〕你吃了饭。又说残浆勿漏。我这罐儿不漏。〔正末云〕不是说这罐儿漏。我去之后。若有人马赶将来呵。必然问你。万望可怜见。不要说与他知。走漏了我的消息。〔浣纱女云〕将军。你放心的去。我只不说便了。〔正末唱〕
　　【牧羊关】谢得你个幼女心儿善。〔浣纱女云〕你可慌甚么。〔正末唱〕怎知我是贼人胆底虚。〔浣纱女云〕你则放心者。〔正末唱〕缓急间须要你支吾。可怜我孤身的躲难逃灾。更一家儿衔寃负屈。〔浣纱女云〕哦。元来将军是避难的。请自放心。若有军马来。吾自与你支吾便了。〔正末唱〕我为甚么告残浆休漏泄。也则怕有军士紧追逐。〔浣纱女云〕将军。你久后得意呵。休忘了我这一饭之德也。〔正末唱〕我怎忘了你这濑水上的浣纱女。救了我走樊城的伍子胥。
　　〔云〕我去之后。愿的你残浆勿漏。〔浣纱女云〕你去后倘有别人说时。也则是我说。罢罢罢。我教你去也去得放心。将军。我在此江岸上住。我乃浣纱女。母亲是浣婆婆。兄弟是伴哥。将军你则记者。〔诗云〕将军名姓盖寰宇。一心待要投吴主。你是忍饿登程伍子胥。休忘了我抱石投江浣纱女。〔做投水科下〕〔正末云〕好一个贤哉女子也。为我一身。倒丧了他一命。罢罢罢。异日得志。我当在此水上与你修盖祠堂。表扬贞烈。报答一饭之恩便了。〔唱〕
　　【骂玉郎】他生来野水荒村住。又不曾读甚古人书。怎么肯为英雄甘把红颜没。我久已后索与他盖一所设像的祠。建一统纪节的碑。这便是我表一点酬恩的处。
　　〔云〕早来到江边了也。不得个船来渡过去。如何是好。远远的不是一只渔舟。渔翁。你与我撑过船来。〔外扮闾丘亮上诗云〕船稳潮平漫漫行。偷吹铁笛两三声。自从隐在江湖上。再不闻人说战争。老夫闾丘亮是也幼年曾在朝中出仕。如今年纪衰迈。弃职闲居。隐于江湖之上。打鱼为活。隔江有一人唤渡。待我问他。兀那来的是什么人。〔正末云〕渔翁。快撑船来。渡我过江去。〔闾丘亮云〕你说是什么人。我好渡你。〔正末云〕我是楚将伍员是也。〔闾丘亮云〕你就是伍盟府么。〔正末云〕则我便是伍盟府。〔闾丘亮云〕你且少待。〔做撑船科云〕盟府请上船。将那马也牵上船来。我渡你过去。〔正末上船科〕〔闾丘亮云〕可早来到这岸边也。〔正末云〕多谢了渔翁。此恩异日必当重报。〔闾丘亮云〕盟府你敢饥么。〔正末云〕我可知饥哩。我还不打紧。这小哥一昼夜不曾吃饭哩。〔闾丘亮云〕我安排些酒饭来。与盟府食用。你且在这芦苇中藏着。恐防有人见。你等我来时。我只叫道芦中人。你便道信有之。以此为个暗号。〔正末云〕是。〔闾丘亮云〕我家中取酒饭去。〔虚下〕〔再上云〕芦中人。〔正末云〕信有之。〔闾丘亮云〕一壶浊酒。一瓯鱼羹。一盂大米饭。权且充饥咱。〔正末云〕多谢了。渔翁渡我过江来。又赐酒饭。此恩必当重报。敢问渔翁高姓大名。〔闾丘亮云〕老夫乃楚国大夫闾丘亮是也。只因年迈辞朝。在江边捕鱼为生。今知盟府亡楚甚急。老夫特在此江边停舟等候。〔正末云〕多谢了。老丈。我身边别无甚物件。待要将这匹马送与先生。我可要代步。止有一口白金剑。留与老丈做船资咱。〔闾丘亮云〕盟府误矣。你本一世豪杰。不幸遭父兄之难。走郑投吴。老夫在此舣舟而待。岂望报乎。请自收回。不劳再赐。〔诗云〕千金宝剑赛吴钩。一片精光射斗牛。藏处非冰寒凛凛。舞时无雨急飕飕。随身偏壮忠臣胆。入手能摽逆子头。君自有雠持报去。老夫争好便收留。〔正末云〕老丈休看得这剑轻了呵。此剑乃秦穆公在临潼会上赐与我为盟府的。〔闾丘亮云〕今楚国之令。得伍员者赐黄金万两。爵至执圭。似此不贪。岂图一剑。盟府。你可自有用处。收回去罢。〔正末云〕老丈。你只留了者。〔唱〕
　　【哭皇天】你本是沧江上烟波侣。能念我芦苇中饥饿夫。这剑呵似半潭秋水寒。一片月光浮。我本待实心儿实心儿送与。待不与大恩难报。待与来礼意轻疎。〔闾丘亮云〕将军。你将此剑去。自与父兄报雠。〔正末唱〕他道俺报冤雠报冤雠有用处。〔正末云〕我伍员就此告辞。只愿老文残浆勿漏。〔闾丘亮云〕盟府请放心。老夫怎肯泄漏。误你的大事。〔正末云〕我去之后。若有追军到来问老丈时。怎生遮掩。〔闾丘亮云〕我至死也不说。你自放心的去。〔正末云〕老丈。便有军兵拏住我呵。我死何足惜。只可惜我三百口家属几时得报。〔闾丘亮云〕盟府。你疑我怎的。你去后我就将此船沉于江中。再不渡人如何。〔正末云〕老丈。不然。想伍员在临潼会上保十七国诸侯回还。今日将我三百口家属杀坏。这等冤雠。教我怎生忘得。后面喊声渐近。想有追兵来了。我去便去。只要老丈残浆勿漏。〔闾丘亮云〕盟府。我教你去得放心。我有一子却是个村厮儿。你久后得志。休忘了此子。盟府。你借剑来与老夫一看。〔诗云〕临行不索更徘徊。残浆勿漏我先知。向风刎颈谢公子。满船空载月明归。〔下〕〔正末云〕嗨。好忠臣烈士也。芊胜公子。你牢记者。〔唱〕则怕我片时间多忘。你心中记取。
　　【乌夜啼】这一场又自刎了他渔父。不由我不为他来掩面嗟吁。渔翁也再不见落霞低伴孤飞骛。你可为甚的生撇乡闾。死葬江湖。从今后半瓶浊酒有谁沽。抛下这一江野水无人渡。芳草洲。垂杨路。无人攀话。闲杀樵夫。
　　〔云〕嗨。可着谁埋葬他。我不免拔出这腰间剑来。〔唱〕
　　【煞尾】我剑砍的这江边芦苇权遮护。你向这水国龙宫且暂居。急回来灭了楚。那其间到此处。拜你个没半面的恩烈丈夫。我怕不待忍住忍不住痛哭。〔科叹科〕〔唱〕只为我断送了你这渔翁。和那一个抱石投江的浣纱女。〔下〕
　　〔音释〕
　　伏房夫切　谋音模　族从苏切　濑音赖　浣音玩　屈丘雨切　逐长如切　没音暮　迈音卖　舣音以　浮音巫　忘去声　骛音暮
　　第三折
　　〔净扮老人丑扮里正同上〕〔老人诗云〕段段田苗接远村。醉来携手弄儿孙。虽然只得刨锄力。托赖天公雨露恩。老汉是这丹阳县老人便是。喜遇连年清平无事。多收米麦。广种桑麻。俺庄农们好生快活。我这丹阳县中有个牛王庙儿。秋收之后。这一村疃人家轮流着祭赛这牛王社。近年来但到迎神送神时节。不知是那里来的一个大汉。常来打搅。俺每只等吃酒。他便吹箫。好歹也要吃得醉饱了纔去。今日他又来呵。我可怎了。〔里正云〕老社长。你放心。今年赛社。该是我做社头。我如今多叫些庄家后生。等那个吹箫的人来。我着些后生打将出去。偏不与他酒吃。与他一个没兴头。已后便不来了。可好么。〔老人云〕你说得是。你请将众人来计较。〔里正云〕我是唤当村里后生咱。无路子。沙三。伴哥。牛表。牛觔。你每一齐的都来。〔无路子上云〕来也。来也。〔诗云〕虽然本事只如此。跌打相争可也不怕死。众人不识我名姓。则叫我做无路子。自家无路子的便是。这几个都是俺这当村疃里后生。我一生膂力过人。专打的是好汉。正在家中闲坐。有社长呼唤。俺见去来。〔无路子同众见科云〕老的也。呼唤俺来。有何事干。〔老人云〕众庄家都来了。老的也。你分付他。〔里正云〕无路子。今年赛牛王社。我做社头。每年家迎送神道呵。有那别处来的一条大汉。拏着管箫。知他吹些什么。好歹要吃得醉饱了纔去。被他打搅的慌。今年再来你众人拏住打上一顿。抢将出去。俺便关了门。自自在在的吃酒。你则管里打。打死了呵。你便偿命。〔无路子云〕老的。我则道你叫我做什么。你则怕吹箫的那个人搅了赛社。等他来时。着我打的他去。老的你放心。休道是一个吹箫的。便是十个。我都与你赶他出去。〔老人云〕无路子。你若赶退了他呵。我身上包管你一醉。〔无路子云〕老的放心。等他来呵。我把那弟子孩儿鼻子都打塌了他的。〔众云〕俺众人撮哺着。你打那厮。〔里正云〕说的有理。俺每慢慢的祭赛波。〔正末吹箫上云〕自从私出樊城。初投郑国。颇奈郑子产无礼。被某一把火烧了邮亭。到于吴国。几次借兵。争奈吴王有事不允。流落于此。靠着吹箫度日。经今十八年光景。可早老了也。〔诗云〕当年策马度昭关。未报冤雠甚日还。世人只认吹箫客。那知我一天豪气半生闲。〔唱〕
　　【中吕粉蝶儿】何日西归。困天涯一身客寄。恨无端岁月如驰。都是些傲穷民。趋富汉。不放我同欢同会。空走到十数筵席。有那个堪相酬对。
　　【醉春风】我如今白发滞他乡。青春离故国。凭短箫一曲觅衣食。常好是耻。耻。这一座村坊。兀的班人物。遭逢着恁般时势。
　　〔云〕兀那里赛牛王社儿。我去吹一曲。讨一锺酒吃咱。〔正末见老人科云〕老者支揖哩。〔老人云〕这厮又来了也。可怎生是好。小后生每。着气力抢他出去。〔无路子云〕这厮没廉耻。真个来了。快与我出去。不要讨打吃。〔做推正末科〕〔正末云〕我吹一曲讨一锺酒吃。有什么不是处。〔无路子云〕这厮好说着不听。后生们撮哺着。我将他抢出去。〔做抢科〕〔外扮鱄诸醉冲上云〕自家鱄诸的便是。我向东庄里赛牛王社。与众兄弟每吃几杯酒去来。兀的一簇人为什么这等吵闹。我分开这人是看咱〔做见正末科云〕好一条大汉。可怎生被这一伙人欺侮他。咄。这厮每休得无礼。〔做打众人科〕〔无路子云〕我每近不得他。你众人跟着我走了罢。〔同下〕〔正末唱〕
　　【石榴花】我则见满街人各散东西。一个个吃得醉如泥。〔鱄诸怒科云〕这厮有好汉要打的出来。我和你做个对手。〔旦儿换卜儿衣服拏拄杖上云〕鱄诸。你又来了也。待打谁那。〔鱄诸怕科云〕不敢不敢。〔正末唱〕这妇人必定是那人妻。摄伏尽虎威。〔鱄诸做跪科云〕是鱄诸一时间懆暴。再不敢了也。〔正末唱〕他磕扑的跪在街基。他将这条过头拄杖眕眕的。又不知要怎地施为。〔鱄诸做悲科云〕这个是母亲遗下的训教。是鱄诸的不是了也。〔旦儿云〕鱄诸。你回过背来。〔鱄诸做回背科〕〔正末唱〕他喝一声疾快忙回背。〔旦儿打科云〕一十。二十。三十。〔正末唱〕不歇手连打到二三十。
　　〔鱄诸云〕我鱄诸再不敢惹事了也。〔正末唱〕
　　【斗鹌鹑】这汉空有个男子襟怀。哎。那妇人也无个夫妻的道理。〔旦儿云〕你与我快家去。〔鱄诸云〕是。我就还家去也。〔鱄诸跟旦儿走科〕〔正末云〕我道是个好男子来。〔唱〕元来是怕媳妇的乔人。吓良民吓良民的泼皮。我和你相识后争如不相识。我待来且慢只。我问他个擘两分星。说一段从头的至尾
　　〔旦儿云〕鱄诸。你家里来。〔鱄诸云〕是我来到这房门首也。我入的这门来。〔旦儿做脱衣衫放拄杖跪科云〕你休怪我。这个是母亲的遗言。非干贱妾之事。〔鱄诸云〕大嫂请起。这原是俺母亲遗留下的教训。我怎好怪的你。〔正末云〕可是跷蹊。怎么那妇人到得家里。脱下衣服。放了拄杖。却又跪着这大汉。也不知他口里说个甚的。我一时难解。我且唤他一声。请相见咱。〔做咳嗽科〕里面有人么。〔鱄诸做见正末科云〕君子请家里坐。〔正末云〕恰纔若不是大哥打散了这火庄家。着小人好生没意思。〔鱄诸云〕君子。你这等一个人。可被那厮欺负。我好是不平也。〔正末云〕大哥。恰纔那个姐姐。是你什么人。〔鱄诸云〕你问他做甚么。〔正末云〕大哥。你为何这等怕他。〔鱄诸云〕不瞒君子说。他是我的浑家田氏。〔正末云〕我不是你这里人。不知此处的乡风。与俺那里全然各别。〔鱄诸云〕你原来不是俺这丹阳人。我不是怕浑家。为我平生性子懆暴。路见不平。便与人厮打。常惹下事来。有母亲临亡时遗言。我但惹事呵。着我这浑家身穿母亲衣服。手拏着拄杖。我若见了这两桩儿。便是见我母亲一般。我因此上害怕。〔诗云〕君子问我因何故。路见不平拔刀助。衣服拄杖母亲留。怎做鱄诸怕媳妇。〔正末背科云〕若得此人助我一臂之力。愁甚寃雠不报。则除这般。正是踏破铁鞋无觅处。得来全不费功夫。大哥。你肯和咱做一个朋友么。〔做拜科〕〔鱄诸做回避科云〕君子。请起请起。〔正末唱〕
　　【迎仙客】哥哥请受礼。莫疑惑。久闻名在先。可惜不认得。〔鱄诸云〕量小人有何德能。敢劳君子相顾。〔正末唱〕哥哥你便恕生面。你兄弟可少拜识。〔鱄诸云〕是我和你从不曾相识。你可怎生拜我做弟兄。敢问君子姓甚名谁。〔正末唱〕你问我姓甚名谁。〔鱄诸云〕未知君子多大年纪。〔正末云〕你兄弟拜德不拜寿。〔唱〕可不道四海皆兄弟。
　　〔鱄诸云〕我看你身材凛凛。相貌堂堂。想不是个沦落的君子。你端的姓甚名谁。〔正末云〕你问我姓甚名谁。我乃楚国伍员是也。〔鱄诸云〕敢是做盟府的那伍员。〔正末云〕则我便是。〔鱄诸云〕某闻将军大名久矣。听知得临潼会上。挂白金剑为盟府。有什大功勋。名播天下。为何今日流落于此。〔正末云〕大哥不知。想当初秦穆公在临潼会上。设一会名曰斗宝。驱十七国诸侯都来赴会。某文欺百里奚。武胜秦姬辇。拳打蒯瞶。脚踢卞庄。挂白金剑为盟府。戏举千斤之鼎。手劫秦王。亲送关外。〔鱄诸云〕将军真乃世之虎将也。〔正末唱〕
　　【快活三】向人前论武艺。〔正末扯箫科〕〔鱄诸云〕可是一管箫。〔正末唱〕犹兀自说兵机。〔鱄诸云〕若不是将军呵。众诸侯怎能勾出的这潼关也。〔正末唱〕我也曾把千钧宝鼎手中提。纔保的众诸侯离秦地。
　　〔鱄诸云〕你是楚国大将。今日在这丹阳县吹箫度日。可是为着何来。〔正末唱〕
　　【朝天子】哥哥你岂知。岂知我就里。再休来说起那临潼会。〔鱄诸云〕你端的为甚么来。〔正末唱〕多劳你问及。问及我今日。兀的不屈沈杀英雄辈。〔鱄诸云〕敢是将军与什么人争竞来。〔正末唱〕我则为那费贼。费贼的妬嫉。〔鱄诸云〕哦。是那费无忌了。虽然他百般谗谮。难道将军有如此大功。楚王也不做主咱。〔正末唱〕更和那楚平公也好下得。〔鱄诸云〕将军的父亲。可也做甚么官位。〔正末唱〕俺父亲正当着谏议。谏不从斩讫。〔鱄诸云〕一个谏不从。两个谏。〔正末云〕俺哥也曾谏来。争奈一个谏。一个死。两个谏。两个死。〔唱〕赤紧的俺父亲先做了傍州例。
　　〔鱄诸云〕既有父兄之雠。此恨非轻。你寻几个贤士。同去破楚。可不好那。〔正末云〕我岂不要。争奈你这里无有贤士。〔鱄诸云〕俺这里可怎生无有贤士。你在那里寻过来。〔正末云〕我走樊城时倒也曾见两个贤士。只可惜都死了。〔鱄诸云〕可是那两个贤士。〔正末唱〕
　　【上小楼】有一个渔翁。只为着一时意气。自刎了六阳的那首级。有一个浣纱女。脚踹着清波。手抱着顽石。扑冬的身跳在江里。那老的。是男子。便当仁不避。只可惜了那十三四女流之辈。
　　〔鱄诸云〕将军不知。俺这里也有贤士哩。〔正末云〕谁是贤士。〔鱄诸云〕则我便是贤士。〔正末云〕既然你是贤士。你敢同我破楚去么。〔鱄诸云〕我敢去。将军若不弃呵。我情愿与你同报楚雠。万死不避。〔正末云〕你可休番悔也。〔鱄诸云〕大丈夫一言既出。驷马难追。岂有番悔之理。〔正末云〕你道定者。〔鱄诸云〕我去则去。未曾和我浑家说知。〔旦儿冲上云〕鱄诸。你要那里去。〔鱄诸云〕大嫂不知。此人乃是楚将伍员。和我拜做弟兄。他有父兄之雠未报。说我这丹阳县无有贤士。我百岁死有何迟。三岁死有何早。则怕死而无名。我欲要与他同去破楚。你的意下如何。〔旦儿云〕鱄诸。他有冤雠。干你甚事。你又要拏出那两桩儿来么。〔鱄诸云〕说的是。家有贤妻。男儿不遭横事。〔正末云〕哥哥。你莫不番悔么。〔鱄诸云〕将军休怪。我去不得了也。〔正末唱〕
　　【满庭芳】你承当了怎推。〔云〕你恰纔不说来。〔鱄诸云〕我说甚么。〔正末唱〕可不道一言既出。驷马难追。〔鱄诸云〕我说便说。争奈有些儿去不得哩。〔正末唱〕元来你这般贪生怕死无仁义。〔云〕你去的么。〔鱄诸云〕我去不得。〔正末云〕你立着。我坐着。〔做推鱄诸科〕〔唱〕你则将八拜礼还席。〔鱄诸云〕嗨。我则道我是好汉。这人又好汉。我直拜你一百拜。〔正末唱〕枉教你顶天立地。空教你带眼安眉。刚一味胡支对。则向你媳妇根前受制。〔鱄诸云〕非是我怕媳妇。只为我母亲的遗言。有那两桩儿在他手里。不敢违拗。〔正末唱〕使不着你佯孝顺假慈悲。
　　〔鱄诸云〕罢罢罢。大丈夫一言如白染。早则怕死而无名。便我母亲再生。料也阻不的我。大嫂。你岂不闻父母在。不许友以死。今我母亲不在了。我如今为个好朋友舍死报雠。岂为不孝。大嫂。我意已决。好也要去。歹也要去。将军。争奈妻子着他安身何处。〔旦儿云〕鱄诸。你坚意要去。既做了贤士。怎还做得孝子。罢罢罢。我叫你去的放心。〔做取剑自刎科〕〔诗云〕盟府投吴待借兵。男儿意气许同行。红尘未显鱄诸迹。青史先标田氏名。〔下〕〔鱄诸云〕呀。浑家自刎了。将军。则被你送了俺一家儿也。〔正末云〕大哥。我和你破楚报雠去来。〔鱄诸云〕罢罢罢。则今日便索同你报雠去。若不破楚。我誓不还吴也。〔正末唱〕
　　【尾声】不索我言不索我言。全在你全在你。但想起父兄雠。便急的我肝肠碎。〔带云〕有一日拏住费无忌呵。〔唱〕直着那厮摘胆剜心。做俺祭卓儿上的礼。〔同下〕
　　〔音释〕
　　刨音袍　疃土缓切　膂音旅　哺音布　席星西切　国音鬼　食绳知切　鱄音专　懆音灶　磕音可　眕真上声　十绳知切　识伤以切　只张耻切　惑音回　得当美切　及更移切　贼则平声　嫉精妻切　讫巾以切　刎文上声　级巾以切　石绳知切　的音底　推退平声　拗音要　摘斋上声　剜碗平声
　　楔子
　　〔外扮楚昭公引卒子上云〕某乃楚昭公是也。自从秦穆公临潼斗宝之后。有伍员立下十大功劳。俺父平公。加他为三保大将军樊城太守。有少傅费无忌。暗用谗言。将其父伍奢并兄伍尚三百口家属。都杀坏了。又着他儿子费得雄赚那伍员去。被伍员识破。私出樊城。投于吴国。如今借起十万精兵。侵伐俺国。俺自揣将寡兵微。难以抵敌。这都是费无忌结下的冤雠。致此祸患。不免唤他出来。着他与伍员交锋去。令人。与我唤将费无忌来者。〔卒子云〕费无忌安在。〔费无忌上诗云〕当时得意还年少。今日看看老来到。见说子胥将报雠。可知连日眼睛跳。自家费无忌。自从伍员私出樊城。今经十八年光景也。他投于吴国。借起十万兵来。要与楚国赌战。主公呼唤。多咱为这事来。令人报复去。道有费无忌来了也。〔卒子报科云〕费无忌到。〔楚昭公云〕着他过来。〔卒子云〕着过去。〔费无忌见科云〕主公唤费无忌。有何事商议〔楚昭公云〕费无忌。今有伍员背楚投吴。借起十万精兵。要破俺国。单搦你费无忌出马交锋。我今拨与你三万人马。与伍员交战去。则要你小心在意。成功而回。〔费无忌云〕我费无忌后生时交锋出马。甚是去的。如今年纪老了。一向贪自在惯受用的人。怎么还到的阵面上去。做赌头的买卖。主公。别差一个精壮的去。饶我这老头儿罢。〔楚昭公云〕这祸元是你做下的。你不去可着谁去。〔举剑科〕若不去。先杀你这老匹夫。军前号令。〔费无忌云〕主公不要性急。我费无忌就去。则今日点起三万人马。与伍子胥厮杀去来。〔诗云〕众军听我传将令。要与伍员相比并。当初杀他亲父兄。今朝丢了老性命。〔下〕〔楚昭公云〕费无忌去了也。我与二公子芊旋亲到将台上面。看他与伍员决胜去来。〔下〕〔费无忌引卒子上云〕自家费无忌。奉主公的命。领着三万人马。与伍子胥决战。大小三军。摆开阵势。远远的尘土起处。敢是吴兵来也。〔正末躧马儿上云〕某伍员自到吴国。借起十万精兵。来攻楚国。擒拏费无忌。大小三军。摆布得严整者。〔费无忌云〕来将何人。〔正末云〕某乃伍员是也。你是谁来。〔费无忌云〕你就不认的我老叔哩。我是费无忌。〔正末云〕兀那奸贼。疾忙下马受死。我父兄之雠。今日必报也。〔费无忌云〕你在我老叔根前探空靴。撒响屁。说这等大话。你敢和我厮杀么。〔正末云〕这厮好无礼也。操鼓来。〔做战科〕〔唱〕
　　【仙吕赏花时】他跃马当先拚厮杀。不由我忿气横生怒转加。这厮只会暗地里弄奸猾。今日呵使不着心粗胆大。〔费无忌云〕我敌不得你。逃命。走走走。〔下〕〔正末云〕这厮走那里去〔唱。〕我则待探手儿把你活擒拏。
　　〔做费无忌走正末追科〕〔鱄诸冲上云〕拏住。〔做拏费无忌科〕〔正末云〕费无忌早拏住了也。大小三军。即便杀入郢城。只可惜楚平公已死。可将他坟墓掘开。取出尸首。待我亲鞭三百。以报父兄之雠。〔诗云〕早拏住贼臣无忌。再掘开平王坟地。与尸首三百钢鞭。纔雪我胸头怨气。〔同下〕
　　〔音释〕
　　搦女角切　杀双鲊切　猾呼佳切
　　第四折
　　〔外扮郑子产引卒子上云〕小官覆姓公孙名侨。字子产。佐于郑简公麾下。为上卿之职。当日伍子胥为父兄之雠。背弃楚国。私出樊城。携了公子芊胜投于俺国。要得借兵破楚。小官想来。各霸其主。难以结怨。因设一计。将伍员留于驿亭中。安排筵宴管待。酒席之间。暗藏甲士。击金钟为号。擒拏伍员。不想伍员揣知其意。一把火焚了驿亭。同芊胜昼夜奔吴去了。如今借起兵来。打破楚国。生擒费无忌。亲鞭平王之尸。小官想来。那子胥是个一饭不忘。片言必报的人。必然乘此得胜之兵。来伐俺国。奈兵微将寡。何以御之。我今出一榜文。但有说得伍员不伐我国的。将他官封万户。赏赐千金。已经张挂数日。小校看着。若有人揭了榜文。报复我知道。〔卒子云〕理会的。〔丑扮村厮儿上诗云〕长江短棹作生涯。千寻浪里度年华。有人问我居何处。芦花滩畔是吾家。自家村厮儿的便是。我父亲乃是闾丘亮。曾为楚国上大夫之职。因见楚平公不道。弃职辞朝。在此江边捕鱼为活。适值伍子胥逃难到于江边。被追兵赶急。我父亲深知子胥之冤。急渡过江。赠以酒饭。那子胥留下白金剑谢之。我父亲再三不受。临别之时。那子胥告曰。残浆勿漏。我父亲言道。我有一子。乃是村厮儿。汝若得志呵。休忘了此子。可怜我父亲沉舟舍命。至今未葬。闻得子胥借起吴兵。打破楚国。将及郑邦。如今张挂榜文。要寻一个退兵之策。我想来我父亲与他曾有大恩。我若揭了榜文。说知就里。子胥必然收兵罢战。可不得了这一场赏赐。待我揭了榜文者。〔卒子报科云〕报报报。有一庄家后生。揭了榜文也。〔郑子产云〕着他过来。〔卒子云〕着你过去。〔村厮见科〕〔子产云〕兀那汉子。你有何计策。来揭这榜文。〔村厮云〕大人。小人虽然是个农夫。只要送我去亲见那伍子胥。自有退兵之计。〔子产云〕既如此。我就厚赠你些盘费。去见那伍子胥。只要退得兵时。必有加官赐赏。你小心在意者。〔村厮云〕就此辞别了大人。便索长行也。〔诗云〕想父亲为甚捐生。料伍相必肯收兵。〔子产诗云〕但保得郑邦无恙。包还你爵赏非轻。〔同下〕〔外扮吴王阖庐引卒子上诗云〕我父诸樊忒慕名。故将吴国让延陵。若使王僚知此意。鱼肠何必送残生。某乃吴王阖庐名姬光者是也。只因楚国费无忌谗佞。将伍奢伍尚并三百口家属。皆无罪而死。又差费得雄去樊城赚那伍子胥。要得一倂杀害。却被子胥私出樊城。投于俺国。借兵十万。前去伐楚。两阵之间。活拏了费无忌。奏凯而回。子胥道。走樊城之时。有两个贤人。一个浣纱女。一个渔父闾丘亮。浣纱女有他母亲浣婆婆。闾丘亮有一子村厮儿。要舍自己的封赏。与他两个人。岂不是个报恩报雠。豪侠的勾当。令人。与我请将芊胜来者。〔卒子云〕芊胜公子安在。〔芊胜上诗云〕当初去楚尚婴孩。伍相怀中抱得来。可奈昭公攘我位。至今笑脸不曾开。某乃楚公子芊胜是也。只因祖父平王无道。听信费无忌谗言。将伍奢伍尚一家杀尽。还不称意。又差他儿子费得雄去赚伍子胥入朝。是我父芊建得知。将某抱在怀中。驰至樊城。说知就里。子胥纔得逃命而走。从郑到此。多亏吴王。借起大兵。生擒了费无忌。得胜回还。如今吴王呼唤。须索走一遭去。令人报复道。有芊胜来了也。〔卒子报科云〕喏。报的大王得知。有公子芊胜到。〔吴王云〕着他过来。〔卒子云〕着过去。〔芊胜见科云〕多蒙大王借兵。得报雠恨。芊胜死生难忘。〔吴王云〕公子。你家的事就和寡人一般。你须是平王的冢孙。这位该是你的。今昭公强占不还。使你失国。寡人何功之有。令人。请将伍子胥来者。〔卒子云〕子胥安在。〔正末同鱄诸上云〕某乃伍员。这是鱄诸。如今生擒费无忌。班师归国。见吴王去来。想我背楚投吴。岂意有今日也呵。〔唱〕
　　【双调新水令】困红尘十载受驱劳。常记得走樊城那时年少。虽不能千金酬节侠。我也曾四海结英豪。投至得末尾三稍。不觉的头上老来到。
　　〔云〕令人报复去。道有伍员鱄诸来了也。〔卒子报科云〕伍子胥到。〔吴王云〕道有请。〔卒子云〕请进见。〔二将见科〕〔吴王云〕伍相国。想你自走樊城。来到俺这丹阳县。吹箫度日。过了十八年光景。如今得生擒费无忌。亲鞭楚平王尸。报了父兄之雠。却也不枉了。〔正末云〕皆托大王之德。副将鱄诸之能。容伍员异时别图报効。〔芊胜云〕若不是老相国雄材大略。和鱄诸敢勇当先。岂有今日。〔鱄诸云〕小将因人成事。何足道哉。〔正末唱〕
　　【驻马听】想着俺盖世雄骁。函谷关前看斗宝。只为一时穷暴。却教俺丹阳市上学吹箫。谁承望凌烟阁重把姓名标。兀的个杀人场还许冤雠报。几回家暗窨约。则我这鬓边白发添多少。
　　〔吴王云〕如今费无忌在那里。〔正末云〕见拏在辕门首。〔吴王云〕拏将过来。〔卒子拏费无忌见科〕〔吴王云〕你一生谗佞。将伍奢父子满门家属。无罪而死。今日擒来。有何理说。〔费无忌云〕是我杀了他一家三百口。他今日只杀的我一个。又是个没用的老头儿。有什么本事。〔吴王云〕令人。与我推出辕门。枭首示众。〔杀费无忌科〕〔下〕〔吴王云〕伍相国。你说那两个贤士家属。今在何处。〔正末云〕伍员已差人取将来了也。〔吴王云〕令人。与我唤将过来。〔卒子云〕两个贤士家属安在。〔卜儿扮浣婆婆上云〕老身浣婆婆的便是。自从我女孩儿在江边浣纱。遇着伍子胥将军。抱石投江而死。如今差人接取老身。来到这里。既蒙呼唤。便当进见。〔见科〕〔吴王云〕十八年前。伍相国避难经过濑上。多亏了你女孩儿一饭之恩。寡人未闻其详。请相国试说一遍。与我听咱。〔正末唱〕
　　【雁儿落】想当日跃金鞍把性命逃。我也曾解铁甲将王孙抱。不腾腾死冲开荆棘丛。急煎煎苦奔走风尘道。
　　【得胜令】害的这小使长好心焦。撞见那年少的女多娇。他提着一罐儿浆和粥。天赐俺两人来醉又饱。〔浣婆婆云〕俺女孩儿为着将军。情愿舍了性命。抱石投江。死的好苦也。〔正末唱〕眼看着波涛。他抱石块和身跳。似这等功劳。我待建祠堂做香火烧。
　　〔吴王云〕那浣婆婆。且一壁有者。村厮儿安在。〔村厮上云〕自家村厮儿。蒙郑国子产厚赠。送我入吴。不想行至中途。适值伍子胥盟府也差人来接我。今日呼唤。须索过去见来。令人报复去。道有村厮儿在于门首。〔卒子报科云〕村厮儿到。〔吴王云〕着过来。〔村厮见科〕〔吴王云〕你见了伍相国。〔村厮做见科云〕支揖。〔正末云〕令人。传令出去。快与我点齐军马者。〔村厮云〕你今领兵何往。〔正末云〕我如今要统大势雄兵。征伐郑国去也。〔村厮云〕且住。〔词云〕听小人从头说破。想是你也晓的其详。我父亲捕鱼为业。适遇伍盟府逃难离乡。那盟府有仓徨壮态。我父亲就发恻隐衷肠。连忙的请他下马。上船来渡过长江。又见他腹中饥饿。权避在芦苇边傍。虽然是浊醪粗饭。却也有虾菜鱼汤。将白金剑再三留赠。我父亲只不承当。多咱被追兵赶逼。临别时甚是慌张。叮咛道残浆勿漏。可不是把我父堤防。要着他放心前去。则除非自刎身亡。我父亲其时便说。有一子是个村厮憨郎。久已后你须得地。略把眼照觑休忘。到今日郑邦甚急。惟恐你要动刀鎗。问小人退兵之计。我道到吴国自有商量。常闻得蒙点水尚且仰泉思报。何况我父亲将草命替你遮藏。我说兀的做甚。只为平公太不仁。专听谗佞害忠臣。当日投吴将雪恨。今朝伐郑有何嗔。雄材岂必夸长胜。上策须知贵恤邻。若得收兵无事日。俺父亲呵便从泉下亦沾恩。〔吴王云〕这桩事再请相国试说一遍。与寡人听者。〔正末唱〕
　　【甜水令】想当日为避追兵。忙离濑上。奔来江表。烟水隔迢遥。幸遇渔翁。将咱济渡。别无推调。元来他也是个遯世的由巢。
　　【折桂令】他待要把酒论交。觑的我千金剑赠。只当做一片尘飘。俺本为衔着冤雠。思图报复。受尽煎熬。只要他休泄漏俺这萍根浪脚。那知道翻断送他雪鬓霜毛。空余下波浪滔滔。芦荻萧萧。至今的回首东风。尚忍不住泪点双抛。
　　〔吴王云〕这等说起来。你也多亏了那渔父闾丘亮。今日这村厮儿特来与郑国讨饶。相国可看闾丘亮面上不去伐郑也罢了。〔正末唱〕
　　【月上海棠】若提起驿亭那日多奸狡。他倒要替楚除根绝祸苗。不是我命儿高。怕不的着他所料。我便身亡了。这心头还着恼。
　　【幺篇】我如今指麾军将亲征讨。拿住公孙活开剥。〔村厮云〕伍老爷。你只饶了他罢。〔正末唱〕若要我躭饶。只除是东方日落。〔村厮云〕你早忘了我家老子。这等情薄。〔正末唱〕非情薄。这的是一冤还一报。
　　〔村厮云〕伍老爷。你异竟不肯退兵。罢罢罢。一发借那把白金剑与我。也勒死了。好与我家老子做一搭儿埋葬。〔正末云〕且住。那渔父的大恩尚未曾报得怎好着这村厮儿又为我而死。令人。传下令去。将伐郑的军马。暂收回者。〔唱〕
　　【乔牌儿】我只怕大恩人没下稍。怎当这村厮儿又哀告。〔带云〕村厮儿。你去对那公孙侨老匹夫说。〔唱〕着他把降书早早来投到。我纔把军兵收转着。
　　〔村厮云〕这个俺就去。索是谢了将军也。〔浣婆婆云〕只我那女孩儿死了。我儿子伴哥。年纪又小。如今闪的我老身无依无靠。着谁人养赡我来。兀的不好苦也。〔做悲科〕〔正末云〕你那婆子休哭。只你那下半世衣饭。都是我养赡着。你再也不必忧虑。〔唱〕
　　【清江引】这红颜因甚不自保闪的你无依靠。他为我显的十分忠。我为他也尽些儿孝。直着你丰衣足食快活到老。
　　〔浣婆婆云〕这等。索是谢了将军也。〔吴王云〕一行人都跪下者。听寡人的命。〔词云〕楚平公听信费无忌。任忠良一旦全家毙。伍子胥单骑走樊城。携芊胜千里投吴地。在中途遇着两贤人。赴江心誓死无回避。丹阳市生计托吹箫。说鱄诸共吐虹霓气。借军兵破楚凯歌回。杀奸臣亲把冤魂祭。芊公子事定送还都。鱄将军爵赏应如例。浣婆婆给养尽终身。村厮儿救郑功非细。报恩雠从此快平生。堪留作千古英雄记。〔众谢恩科〕〔正末唱〕
　　【随尾】一生心事神天表。早将他恩雠报了。越显得那两个救忠良甘舍命的世间稀。这一个展英雄能为国的可也众中少。
　　〔音释〕
　　侨音乔　捐音元　恙音样　凯开上声　侠音协　攘仁张切　窨音荫　苇音委　憨音酣　巢锄昭切　脚音皎　狡音皎　落音涝　薄巴毛切　着池烧切　赡伤占切　毙音弊
　　题目　继浣纱渔翁伏剑　
　　正名　说鱄诸伍员吹箫
　　说鱄诸伍员吹箫杂剧终

《元曲选》　月明和尚度柳翠杂剧　（明）臧晋叔 编
　　月明和尚度柳翠杂剧　　（元）李寿卿 撰
　　●月明和尚度柳翠杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　显孝寺主诵金经　正名　月明和尚度柳翠 
　　楔子
　　〔老旦扮观音领小末扮善才上诗云〕宝座巍巍法力强。慈悲极乐住西方。慧眼纔开能救苦。眉间放出白毫光。吾乃南海洛伽山观世音菩萨。这一个是童子善才。累劫修行。纔离苦海。只为慈悲心重。遍游人间。广说因缘。普救苦难。阐明佛法。天花天乐常临。济度众生。凡恼凡缘尽灭。以此莲花座上。号曰观音。祇树林中。称为菩萨。这也不在话下。且说我那净瓶内杨柳枝叶上偶污微尘。罚往人世。打一遭轮回。在杭州抱鉴营街积妓墙下。化作风尘匪妓。名为柳翠。直等三十年之后。填满宿债。那时着第十六尊罗汉月明尊者。直至人间点化柳翠。返本还元。同登佛会。〔诗云〕只为一点尘污惹祸灾。降临凡世罪应该。直待月明点化归清净。恁时同共见如来。〔下〕〔搽旦卜儿同旦儿扮柳翠上〕〔诗云〕教你当家不当家。及至当家乱如麻。早晨起来七件事。柴米油盐酱醋茶。俺是这抱鉴营街积妓墙下住坐。老身姓张。夫主姓柳。亡化过了十年也。我有这个女孩儿。叫做柳翠。不要说他容颜窈窕。且只道他心性聪明。折白道字。顶针续麻。谈笑恢谐。吹弹歌舞。无不精通。尽皆妙解。现做上厅行首。在城有一个牛员外。与俺柳翠做伴。今年是老柳十周年。请十众僧做好事。柳翠。你们首觑者。牛员外这早晚敢待来也。〔净扮牛员外上诗云〕举止虽然多俗态。说着风流偏酷爱。世人只识有钱牛。浑名叫做牛员外。小可杭州人氏。姓牛名璘。颇有些钱钞。人皆员外呼之。在城有一妓者柳翠与俺两个作伴多年。明日是柳大姐父亲的十周年。要做好事。不免送些盘缠与大姐使用去。此间是他门首。不必报复。径自入去。〔做见科〕妳妳。喏。大姐。喏。我牛璘索钱去来。到的迟了。大姐休怪。〔卜儿云〕员外。我要些盘缠与老柳做十周年。〔牛员外云〕妳妳。牛璘无甚么孝顺。只有这一千贯钞与大姐权做经钱。〔旦儿云〕员外。这尽勾了也。〔卜儿云〕下次小的每。安排下斋食。我自去蒿亭山显孝寺请僧众走一遭去也。〔下〕〔牛员外云〕大姐。我有几主钱未曾清楚。我还要索去。待明日再来。〔旦儿云〕员外。你明日早些儿来。与我拜佛。〔牛员外诗云〕明朝是汝父周年。自当来烈纸焚钱。〔旦儿云〕莫待我差人相请。一条绳把鼻子来牵。〔牛员外云〕你又来取笑。〔同下〕〔长老领净行者上诗云〕积水养鱼终不钓。深山放鹿愿长生。扫地恐伤蝼蚁命。为惜飞蛾纸罩灯。贫僧是这蒿亭山显孝寺住持长老。这山下有一施主人家是柳妈妈。因他夫主亡化。年年做斋。今年是十周年了。行者。山门首看去。那柳妈妈必然来请看经也。〔行者云〕师父。徒弟这两日正想豆腐麫觔吃哩。〔卜儿上云〕行者。你师父在么。〔行者云〕真个来了。师父在方丈中打坐。你自过去。〔卜儿做见科云〕师父。今年是老柳十周年。请十众僧做好事。〔长老云〕贫僧已知。你先回去。十众僧随后便来也。〔卜儿云〕师父早些儿来。我先回去也。〔下〕〔长老云〕行者。俺这寺中那里取十众僧来。〔行者云〕师父。待我搯指头数一数。师父。你一个。我一个。首座。藏主。藏头。会朗。会明。法聪。法广。只得九个。〔长老云〕还少一众怎了。〔行者云〕哦。有了有了。香积厨下烧火的那腌■〈月替〉和尚。也当一个。〔长老云〕则怕不中。〔行者云〕有甚么不中。又不要他看经。则把来凑数儿罢了。〔长老云〕你叫他来。〔行者云〕香积厨下兀那风和尚。你来你来。〔正末扮月明和尚挑月儿上云〕来也。来也。〔偈云〕祖上非为和尚。法名本是月明。见我何曾识我。有声毕竟无声。〔行者云〕你看这和尚又醉了也。〔正末笑科偈云〕好个醉和尚。人间非有相。参禅祖一宗。传教尊三藏。处世有机权。脱身改模样。心地甚分明。月在垂杨上。咄。临了两句怎生道。芦花两岸雪。烟水一江秋。〔唱〕
　　【仙吕赏花时】这月明曾碾破银河万里空。这和尚曾击响金陵半夜钟。端的个洗碧落露华浓。〔行者云〕你这和尚。风张风势。说谎调皮。没些儿至诚的。〔正末唱〕也不是我脱空卖弄。〔行者云〕正是个风魔和尚。挑着这个。不知是甚么东西。恰似个烧饼的晃子。你家又不卖饼。要他怎的。不如打破了罢。〔做打破科〕〔正末唱〕呀呀呀则一拳打破了广寒宫。
　　【幺篇】早不见桂子香飘八月风。〔行者云〕八月风。腊月雪。冻的要不的。〔正末云〕你休笑我。〔唱〕这的是蟾影光磨百炼铜。这月曾照兴废古今同。你则看那北邙山的故冢。〔行者云〕你这个和尚。则要吃酒吃肉。真是滥僧。〔正末云〕谁是真僧。谁是滥僧。〔行者云〕我是真僧。你是滥僧。〔正末云〕谁是真僧。谁是滥僧。〔行者云〕你是真僧。我是滥僧。呸。可颠倒了。〔正末云〕你和我争甚么人我。那楚家的陵坵。汉家的墓冢。都在那里也呵。你试觑波。〔唱〕都一般潇洒月明中。〔下〕
　　〔长老云〕行者收拾法器。下山看经去来。〔诗云〕本寺师徒十众僧。特来相请念金经。柳翠虔诚做好事。坠落天花朵朵生。〔同下〕
　　〔音释〕
　　众平声　祗音其　污去声　应平声　解上声　施去声　藏去声　当去声　相去声　行去声
　　第一折
　　〔卜儿同旦柳翠上云〕老身张氏。今年是夫主老柳十周年。准备下斋食。众师父每敢待来也。〔长老同众行者上诗云〕寂寞萧条僧世界。清虚冷淡佛家风。万相现时空是色。一灵去后色还空。贫僧乃显孝寺住持的便是。柳妈妈。老僧与众僧都来了也。〔卜儿云〕师父请家里来。〔旦儿云〕我请十众僧。如何则九个。少了一个。〔行者云〕便来也。兀那和尚。快来快来。〔正末上云〕来也。来也。你叫我做甚么。〔行者云〕我叫你做好事。〔正末云〕你几曾做那好事来。我问你那里有酒么。〔行者云〕人家做好事。那得有酒。〔正末云〕有酒我便去。无酒我不去。〔行者云〕有酒有酒。〔正末云〕那里有肉么。〔行者云〕我说道做好事。那得肉来。〔正末云〕有肉我便去。无肉我不去。〔行者云〕有肉有肉。〔正末云〕是谁家做好事。〔行者云〕是柳翠家。〔正末云〕哦。是那好女孩儿的柳翠么。〔行者笑科云〕你问他怎的。〔正末云〕是别人家我不去。是柳翠家我便去。〔行者云〕偏怎生他家你便去。〔正末云〕我若不去呵。怎生成就俺那姻缘大事。〔行者云〕正是风魔和尚。你和他成就姻缘。他怎生肯哩。〔正末云〕你先行者。我随后便来也。〔背云〕他那里知道。贫僧乃是西天第十六尊罗汉月明尊者。因为杭州抱鉴营街积妓墙下。有一风尘妓女柳翠。此女子本是如来法身。恐怕他迷却正道。特着贫僧引度此女子。只索走一遭去。想初祖达摩西至东土。不立文字。教外别传。直指人心。见性成佛。此个道理。你世上人怎生知道也呵。〔唱〕
　　【仙吕点绛唇】自从五派禅分。要知根本。西来信。则为这懵懂禅昏。我也曾扯住俺那达摩问。
　　【混江龙】直待要剖开混沌。月为精魄柳为魂。一任着纷纷白眼。管甚么滚滚红尘。恰纔个袖拂清风临九陌。又早是杖挑明月可便扣三门。则为我这半生花酒为檀信。其实的倦贪名利。因此上不断您这腥荤。
　　〔云〕有人来问贫僧如何是佛。我说你说的便是。有人来问贫僧如何是道。我道你道的便是。〔唱〕
　　【油葫芦】我为甚钻出头来百事滚。是非场哎我也占的稳。人笑我是风魔的和尚就儿里包含着醉乾坤。则我这布囊陡觉青蚨尽。都为那醁醅旋泼鹅黄嫩。〔云〕世俗人没来由争长竞短。你死我活。有呵吃些个。有呵穿些个。苦海无边。回头是岸。〔唱〕巡指间春又秋。斩眼间晨又昏。则被他韶华荏苒催双鬓。争如我向闲处且潜身。
　　【天下乐】端的个自古宗风释教尊。我想这今人。谁能出世尘。我寻思来万般皆下品。我则待向娑婆世界游。做莲花国里人。这就是开方便不二门。
　　〔长老唱西方赞云〕莲池海会。弥陀如来。观音势至坐莲台。接引上金阶。大誓弘开。唯愿离尘埃。〔行者念云〕香云盖。菩萨摩诃萨。〔连念三声动法器科〕〔旦儿云〕十众僧来了九众。还有一众不来。待我到门前看咱。〔正末云〕出门时好好的天气。如今下着蒙蒙的细雨儿。哎呀。跌杀贫僧也。〔旦儿云〕清早晨间一个和尚在俺门前擦倒。我着两句言语嘲拨他。看他也省的么。〔偈云〕由他铁脚禅和子。到俺门前跌破头。〔正末答云〕则俺那天堂路上生荆棘。都是你这地狱门前滑似油。〔旦儿云〕那里不是积福去处。我扶起你来。〔正末云〕我本来度脱你。倒着你接引了我。〔旦儿云〕敢问师父。从那里来。〔正末云〕我来处来。〔旦儿云〕如今那里去。〔正末云〕我去处去。〔旦儿云〕这和尚倒知个来去。〔正末偈云〕噤声。道马非为马。呼牛未必牛。两头都放下。终到一时休。此处还有话说么。请柳翠速道。〔旦儿云〕你这般答禅语呵。你大古里是淡云长老。〔正末云〕这小鬼头。众生与佛相同。我比淡云长老。有何差别。〔唱〕
　　【那咤令】我虽不是淡云。遮桂花几分。我虽不是远村。映梅梢半痕。我则是本因。度垂杨一轮。〔旦儿云〕你是甚么和尚。〔正末云〕我是月明和尚。〔旦儿云〕你是月明和尚。你是那个月。〔正末云〕柳翠。我这个月单道着你身上哩。〔唱〕若不是月正明。柳也你可有谁偢问。休看我似那陌上的这征尘。
　　〔云〕柳翠。人道你归一。你可不归一。〔旦儿云〕师父。我怎生不归一。我是第一个归一的人。〔正末云〕我说你那不归一处与你听者。〔唱〕
　　【鹊踏枝】你则合映着孤村。你却待罩着荒坟。〔旦儿云〕我这里住如何。〔正末云〕不争你在这里住呵。〔唱〕不甫能栽向东家。却又早苫上西邻。〔旦儿云〕我那里听你那风言风语。〔正末云〕你可怕那风雨里那。〔唱〕你休那般絮纷纷似香绵乱滚。柳也你又早这般安排下断送行人。
　　〔长老念真言云〕解结解结解冤结。解了杭州施主老柳前生今世冤和业。洗心涤虑发虔心。今对佛前求解结。南无药师佛。药师佛。消灾延寿药师佛。南无消灾延寿药师佛。〔行者念云〕愿以此功德。普及于一切。唱愿保平安。消灾增福寿。增福寿菩萨摩诃萨。〔连念三声动法器科〕〔正末云〕柳翠。无常迅速。生死事大。跟我出家去来。〔旦儿云〕我年纪小。如何出得家。〔正末云〕柳翠。你如今不老了也。〔旦儿云〕我不老哩。〔正末唱〕
　　【寄生草】早是这光阴速。更那堪岁月紧。现如今章台怕到春光尽。则这霸陵又早秋霜近。直教楚腰傲杀东风困。有一朝花褪彩云飞。〔旦儿云〕我还不老哩。〔正末云〕噤声。〔唱〕那里取四时柳色黄金嫩。
　　〔旦儿云〕师父。你休小觑我。我是那镇陌第一人哩。〔正末唱〕
　　【后庭花】你道你是镇柳陌第一人。〔云〕你认的我么。〔旦儿云〕我不认的你。你可是谁。〔正末云〕我是和尚中为头的一个子弟。〔旦儿云〕那个和尚做子弟来那。〔正末云〕我说与你我那做子弟处。〔唱〕怎知我上花台端的是第一尊。〔旦儿云〕俺娘看承我。便是地长出菩提树一般哩。〔正末唱〕你娘看承你似地长出菩提树。〔云〕你敢不是菩提树。〔旦儿云〕我是甚么。〔正末唱〕哎。柳也我道来你则是天生来罗汉身。〔旦儿云〕谜言谜语。知他说甚的。〔正末唱〕劝你呵我是劝着一个木头人。哎。柳也你则恋着那锦营花阵。〔云〕你早些儿跟的我出家去罢。〔旦儿云〕我怎么出的家。〔正末唱〕久以后你少不得这埚儿种下祸根。
　　〔长者念呪云〕唵。齿临金咤金咤僧金咤。我今为汝解金咤。终不为汝结金咤。唵。强中强。吉中吉。波罗会上有殊力。一切冤家离我身。摩诃般若波罗蜜。〔行者念云〕摩诃般若波罗蜜。〔连念三声动法器科〕〔正末云〕柳翠。你跟贫僧出家去来。〔旦儿云〕师父。你是月明和尚。我这柳与你这月长着多少精神哩。〔正末云〕我这月与你这柳也添着多少光彩哩。〔唱〕
　　【金盏儿】你道是花与月添神。我道是月与柳招魂。你恋着那清阴半亩香千阵。〔旦儿云〕你看这世界。全是俺花柳妆点成的。〔正末唱〕你道是世间花柳本伶伦。一任你漫天飞柳絮。尽着你满地落风尘。我则去万花丛里过。常是那一叶不沾身。
　　〔云〕柳翠。你跟我出家去来。〔旦儿云〕我年纪幼小。正好觅钱。可着我跟你出家去。免的我生死么。〔正末云〕柳翠。你若跟我出家去呵。我着你脱离生死。免却六道轮回。则你那门前莫接频来客。心间休挂有情人。〔卜儿云〕你看这个风和尚。俺女孩儿正好觅钱。如何教他出家。你快出去。〔旦儿云〕母亲。出家人休和他一般见识。〔卜儿做推正末出闭门科〕〔正末云〕柳翠开门来。你好是缘薄也呵。〔唱〕
　　【赚煞尾】我本待要蟾宫内栽培的你活。哎。柳也你却待向那牛员外上凋零尽。惹一番信手拈来斧痕。你则听枝上流莺和泪闻。直等的你那皮故成薪。你如今正青春。则伴着那暮雨朝云。倚仗着客舍青青柳色新。我本待从根波至本。却把那下梢来不问。哎。柳也再休提你那永丰坊里旧腰身。〔下〕
　　〔长老云〕行者。收拾了法器。贫僧还本寺中去也。〔卜儿做送钱科云〕劳动列位师父。些少面钱。改日再谢。〔长老云〕阿弥陀佛。〔行者做收钱科〕〔诗云〕为亡灵灭除灾障。佛座前虔诚供养。〔行者云〕又不是普救道场。险絮杀风魔和尚。〔同下〕
　　〔音释〕
　　荤音昏　占去声　陡音斗　醅音披　旋去声　苫声占切　断端去声　长音掌　埚音窝
　　第二折
　　〔旦儿上云〕妾身是柳翠。自从做罢好事。见了那和尚。我睡里梦里。便见那和尚。我夜来做了一个梦。梦见变做个梨花猫儿。我今日欲待问人。争奈唤官身。我不往这前街里去。则怕撞见那和尚。只后巷里去波。〔正末上云〕远远望见柳翠往这里去了。小鬼头。你怎生躲的过贫僧也。〔唱〕
　　【南吕一枝花】我恰纔离了曹溪一指前。又来到佛祖三更后。我则索分开临济晓。踏破他这葛藤秋。百般的救不出白骨荒坵。每日家则恋着花和酒。我今番月度柳。我是个包含着天地风流。只要你肯信俺这波罗蜜呪。
　　【梁州第七】投至我度脱的一株翠柳。柳翠唻少不的搜寻遍四大神州。你倚仗着枝疎叶嫩当时候。不肯道跨天边彩凤。只待要听枝上鸣鸠。你可也锁不住心猿意马。却罩定野鹭沙鸥。你则恋着他那一时间翠嫩青柔。怎不想久以后绿惨红愁。〔带云〕柳也。你若肯跟我出家去呵。〔唱〕我着你再休恋那红尘内赤力力虎斗龙争。碧天边来往往乌飞兔走。柳翠唻早思着绿阴中闹簇簇燕侣莺俦。酒楼。玉沟。跳出那月明圈不落樵夫勾。比及个成材时架梁后。饶你便坚硬心肠似木头。我只着你磨做骷髅。
　　〔云〕柳翠。你怕做梨花猫儿。怎生不问我这月明尊者来。〔旦儿背云〕我梦寐中的勾当。这和尚他怎生知道。〔回云〕师父。我梦寐中做的勾当。你怎生知道。〔正末云〕柳翠。无量阿僧秪劫。与大千沙界轮回。一切般若波罗蜜心。向不二门头变化。一条大路上天堂。则为你那心邪行不得。〔旦儿云〕师父。你是甚么和尚。〔正末云〕我是月明和尚。〔旦儿云〕你便是月明和尚。夜来八月十五日。你不出来。今日八月十六日。你可出来。正是月过十五还依旧。〔正末云〕这小鬼头倒说的有个来去。〔唱〕
　　【隔尾】你道是月过十五也索还依旧。哎。柳也谁似你飞尽香绵未肯休。直等的絮满了官街那其间有谁救。〔旦儿云〕师父。长老寻你哩。〔做走科〕〔正末云〕那里去。你待要躲我那。〔唱〕哎。你个迷人的好是费手。〔旦儿云〕师父。行者寻你哩。〔做走科〕〔正末云〕那里去。你又躲我那。〔唱〕我这个度人的好是缠头。〔旦儿云〕师父。我两次三番躲不过你。〔正末云〕你怎生躲的过我。〔唱〕谁着你惹一缕清风则在这背巷里走。
　　〔旦儿云〕师父。长街市上不是说话去处。我和你茶房里说话去来。〔正末云〕你也道的是。疾。兀的不是个茶房。茶博士。造个酥签来。〔旦儿云〕我则不言语。看他说甚么。〔正末云〕柳翠也。你待怎生。〔旦儿云〕月也。你待如何。〔正末云〕我着你发心修行。出离生死。〔旦儿云〕本无生死。何求出离。〔正末云〕绝了业障本来空。离了终须还宿债。〔旦儿云〕如何得个了绝。〔正末云〕凡情灭尽。自然本性圆明。〔唱〕
　　【幺篇】只要你凡情灭尽元无垢。刬的道枝叶萧条渐到秋。〔云〕茶博士。你将把剃头刀儿来。与柳翠落了发者。〔唱〕我便减不的你头轻也则是免了些生受。〔旦儿云〕师父。我剃了头不羞么。〔正末唱〕你当日合忧处却不忧。到今日这合修处却不修。〔旦儿云〕师父。我剃了头可是如何。〔正末云〕柳翠也。你问的我是。〔唱〕若是削了你这青丝就是剃了你个柳。
　　〔旦儿云〕师父。我柳翠委实出不的家。〔正末唱〕
　　【牧羊关】你则恋着那天淡清风晓。云闲白露秋。你比我敢剩受了些万絮千头。你如何则想着你那堤边。好也啰可怎生全不依我这渡口。那枝叶合采也那不合采。〔旦儿云〕昨日八月十五日来。〔正末云〕昨日正是八月十五日。〔唱〕我这言语索中秋也那不是中秋。〔旦儿云〕只怕你素魄光辉少。〔正末唱〕你道我素魄光辉少。柳翠唻谁着你那两叶儿眉黛愁。
　　〔旦儿云〕我生的天然色。天然态。花样娇。柳样柔。〔正末云〕噤声。〔唱〕
　　【幺篇】卖弄你天然色天然态。花样娇柳样柔。则你那瘦腰肢则管里卖弄风流。我本待对杨柳听蝉。〔旦儿云〕俺那牛员外呵。〔正末唱〕好也啰他却待剪牡丹喂牛。〔云〕柳翠也。自古及今。你这柳身上罪业不轻哩。〔旦儿云〕我这柳有甚么罪过。〔正末唱〕你曾搬的个陶令门前种。你曾引的个隋帝广陵游。〔旦儿云〕那隋炀帝要到广陵。只为贪看琼花。干着杨柳甚事。〔正末唱〕他因赴千里琼花会。柳翠唻也则是这两行金线柳。
　　〔旦儿云〕这和尚缠的我慌。则除是这般。〔做睡科〕〔正末唱〕
　　【隔尾】你本恋着朝云暮雨慵回首。却被这明月清风缠杀你那头。不肯将七碗卢仝耐心候。你解不过这赵州。省不得这悟头。柳翠唻你不向野塘内三眠偏来渲房里宿。
　　〔云〕你睡着了。我着你大睡一觉。这等人不着他见个恶境头。他可也不得省悟。柳翠。你快醒来。唤官身哩。〔虚下〕〔外扮阎神领凈牛头鬼力上云〕天堂地狱门相对。任君拣取那边行。寿从心地阴功起。神向清明善念生。吾神乃地府阎神是也。掌管人间生死轮回之事。今为杭州柳翠。触污圣僧罗汉。更待干罢。牛头鬼力。与我摄过柳翠来者。〔鬼力做拏旦儿跪科〕〔阎神云〕为你在人间触污圣僧罗汉。牛头鬼力将柳翠斩讫报来。〔旦儿云〕苦阿。着谁人救我也。〔正末上云〕柳翠。有生死无生死。〔旦儿云〕师父。有生死。〔正末云〕求出离也不求出离。〔旦儿云〕求出离。〔正末云〕肯修行也不肯修行。〔旦儿云〕肯修行。〔正末云〕你若不肯修行。你回头试看波。〔旦儿云〕兀的不諕杀我也。〔正末唱〕
　　【牧羊关】你觑那牛头鬼亲行刃。他把的龙泉剑扯在手。〔带云〕柳翠。你若不是我呵。〔唱〕恰纔这清风过怎了你那六阳会首。你跟我去呵我着你剩积些阴功。你不跟我去呵早早定了些阳寿。你跟我去呵我着你上明晃晃一条金桥路。你不跟我去呵便索向翻滚滚千丈奈河流。恰纔那脖项上可着那钢刀挫。哎。柳翠也抵多少树叶儿可便打破你这头。
　　〔云〕且留人者。〔阎神云〕早知圣僧来到。只合远接。接待不着。勿令见罪。〔正末云〕阎神。柳翠犯着何罪。〔阎神云〕因柳翠触污着圣僧来。〔正末云〕柳翠的罪过。饶的也饶不的。〔阎神云〕柳翠的罪过。饶他不的。鬼力快下手者。疾。休推睡里梦里。〔旦儿做惊醒科云〕兀的不諕杀我也。〔正末唱〕
　　【骂玉郎】彩云坠地可便无人救。哎你个呆柳翠呆柳翠早回头。则你那事到头来怎出的这无常勾。抖搜的宝钏鸣。僝僽的云髻松。阿搂的湘裙皱。
　　【感皇恩】呀。则见他刀下难收。早諕的汗雨交流。荡了香魂。消了素魄。瞪了星眸。他用着春纤玉手。忙抹这粉颈油头。〔旦儿云〕这的是那里。〔正末唱〕这的茶房里。桌儿前。〔旦儿云〕这早晚多早晚也。〔正末唱〕柳翠也这早晚是午时候。
　　【采茶歌】这的是剑光浮。那里也鬼神愁。〔带云〕柳翠。你觑波。〔唱〕兀的不一轮明月在柳梢头。枝叶相连百十口。则你那翠眉终日端的为谁愁。
　　〔旦儿云〕恰纔分明的杀坏了我。却又不曾死。我待道死来却又生。待道生来却又死。生死原来是幻情。幻情灭尽生死止。〔正末云〕假若生死止在何处。速道速道。〔旦儿云〕师父。我答不的这一转语。〔正末云〕云来云去。虚空本凈。花开花谢。田地常存。〔旦儿做拜科云〕弟子早省悟了。这回和月常相守也。〔正末唱〕
　　【黄锺尾】你道是这回和月常相守。〔带云〕我为你走了两番也。〔唱〕纔赚的春风可便树点头。聚莺朋。会燕友。蜂衙喧。蝶梦幽。啭黄鹂。鸣锦鸠。噪昏鸦。覆野鸥。袅金丝。春水沟。拂红裙。夜月楼。酒旗前。望竿后。风又狂。雨又骤。霜正严。雪正厚。霜来欺。月来救。我救的这月里桫椤永长寿。〔旦儿云〕师父。你如今带我那里去。〔正末唱〕我着你访灵山会首。〔旦儿云〕待我辞别那一班儿姊妹弟兄。就跟的去。〔正末唱〕也不索别章台的这故友。〔旦儿云〕师父。为甚么不着我别去。〔正末云〕你道我为甚么不着你别去。〔唱〕我则怕你又折入情郎画眉手。〔同下〕
　　〔音释〕
　　更平声　唻离靴切　过平声　缠去声　剩音盛　炀音阳　行音杭　渲疎选切　僝锄山切　僽音骤　瞪音呈　幻音患　赚音湛
　　第三折
　　〔卜儿上云〕自从做了好事。俺柳翠孩儿跟的那个和尚出家去了。说今日来家。只索安排下些斋食等他。这早晚敢待来也。〔牛员外上云〕自从大姐家中做罢好事之后。谁想大姐跟着那个和尚出家去了。一向不见。我如今到他家去看柳妈妈走一遭。〔做见科云〕妳妳。你大姐出家去了。一向不见。若回来时。我要和大姐说一句话。〔卜儿云〕员外。你放心。等孩儿来家。着他和你说话。〔牛员外云〕妳妳。我只在这里等。大姐敢待来也。〔正末同旦儿上云〕柳翠落了发者。〔旦儿云〕师父。我心清凈。何须落发。〔正末云〕纤毫情不尽。便隔几重天。你落了发。纔叫做有无并遣。空色俱忘。方为正道。〔唱〕
　　【中吕粉蝶儿】投至我度脱的你心回。我着你做师姑大刚来有一个主意。常言道柳絮不沾泥。〔带云〕柳翠。我跟将我来呵。〔唱〕不强如万人攀。千人折。我则怕损动了你这春风和气。盖因是暮景相催。催的你这瘦伶仃可便翠腰无力。
　　【醉春风】早是这日月似飞梭。光阴如逝水。你看那席前花影坐间移。想人生能有几。几。参透禅关。了达身命。出离尘世。
　　〔旦儿云〕师父。这是柳翠家门首。请吃斋去。〔正末云〕柳翠。来到你家门首。你休凡心动也。你凡心动。我便知道。〔旦儿云〕我柳翠并不敢凡心动。妳妳。师父来了也。安排斋食供养。〔卜儿云〕师父家里来。安排斋食与师父吃。〔旦儿云〕妳妳。斋食也早哩。将过围碁来。与师父手较数着。〔卜儿云〕下次小的每。将过碁盘碁子来者。〔正末云〕柳翠。这个唤做甚么。〔旦儿云〕师父。这个唤做碁子。〔正末云〕柳翠。我和你下碁。则要你省的我这一着。这黑白二子。单比并着你娘儿两个哩。〔旦儿云〕师父。这碁子怎生比并着俺娘儿两个。你说与我听。〔正末云〕我有一偈。〔偈云〕未去争交意。先忘黑白心。一条无敌路。彻了无人寻。〔唱〕
　　【干荷叶】你娘呵是个做活的。恨不的待斜飞。你娘呵则是倚仗着你个弟子猱儿势。粘着处休热相偎。逼绰了便是伶俐。我双关二意说禅机。〔卜儿云〕这和尚不知他说甚么哩。〔正末唱〕老婆婆不解的我这其中意。
　　〔云〕抬了者。抬了者。〔旦儿云〕母亲。将过那双陆来。我和师父打几贴儿咱。〔卜旦云〕下次小的每。将过双陆来者。〔做摆双陆科〕〔正末云〕柳翠。这个唤做甚么。〔旦儿云〕这个唤做双陆。〔正末云〕这两块骨头。唤做甚么。〔旦儿云〕师父。这个不唤做骨头。这个唤做色数儿。〔正末云〕我试看咱。一对着六。〔旦儿云〕师父。不唤做一。唤做幺。〔正末云〕哦。一不唤做一唤做幺。我记着。我记着。二对着五。二双属阴。五单属阳。上下是阴阳相对着。三对四。四双属阴。三单属阳。上下也是阴阳相对着。柳翠也。原来这两块骨头上有阴阳之数。岂不是比并着你娘儿两个。〔旦儿云〕师父。这骨头儿怎生比并着俺娘儿两个。〔正末云〕你听。我也有一偈。〔偈云〕一把枯骸骨。东君掌上擎。自从有点污。抛掷到今生。〔唱〕
　　【上小楼】柳翠也自从你点污了素体。人将你多曾钻刺。郎君每他今后无钱向你的手内。但没权术。吃会抛掷。你若到三四五。三六里。那其间早则妆么不得。柳翠也好色的这把骨头儿你便休恁般寒碎。
　　〔云〕抬了者。抬了者。〔旦儿云〕母亲。将过气球来。我和师父踢一抛儿咱。〔卜儿云〕下次小的每。将过气球来者。〔做取气球科〕〔正末云〕柳翠。这个唤做甚么。〔旦儿云〕师父。这个唤做难当的。〔正末云〕怎生唤做难当的。〔旦儿云〕师父。这里面有个表。这个为三添气。郎君子弟要难当作耍呵。吹一口气。添上些水润这表。倾了那水。再吹一口气。拴了这葱管儿。便难当作耍。去了抛索儿。褪了那口气。便难当作耍不的了也。〔正末云〕假若有这口气呵。〔旦儿云〕便难当的。〔正末云〕若无这口气呵。〔旦儿云〕便难当不的。〔正末云〕若是无了这一口气呵。原来便难当不的。柳翠也。你便是比并着这气球。〔旦儿云〕师父。这气球怎生比并着柳翠。〔正末云〕你听。我也有一偈。〔偈云〕地水与火风。包含无为公。一朝公去后。四大各西东。〔唱〕
　　【幺篇】郎君每心闲时将你脚上踢。兴阑也络在网里。端的个不见实心。但听抛声。尽是虚脾。有一日。臭皮囊。褪了口元阳真气。柳翠也早闪下你这褪胞儿便死心塌地。
　　〔旦儿云〕我跟师父出家去。先将我那当官身衣服烧毁了罢。〔卜儿云〕下次小的每。将过柳翠当官身的衣服来者。〔旦儿偈云〕五漏作形骸。半生全不悟。脱却驴马身。正果天堂路。今日遇真僧。烧衣便归去。弟子烧衣。师当下火。〔正末云〕是。弟子烧衣。师当下火。烧了柳翠的衣服也。〔偈云〕避雨遮云更护风。瞒人全借你包笼。今日个脱身伴月还归去。似影相随总是空。咦。树头寻不见。身外更无踪。咄。柳翠。烧了衣服者。拜拜拜。〔旦儿做拜科〕〔正末唱〕
　　【满庭芳】你早则轮回也那绣衣。你和这衫儿永别。将背子道个安置。你且暂闲波宫样乌云髻。毛角冠摩顶再休题。〔云〕柳翠。你烧了这冠衫背子。有个比喻。〔旦儿云〕师父有甚么比喻。〔正末唱〕也则是土葬了你那送子弟麻花孝衣。火烧了你那战郎君的这铠甲头盔。这一场正合着俺那参禅意。你今日个脱身利己。柳翠也从今后早则去了你那蛣蜋皮。
　　〔卜儿云〕孩儿也。你在家中住一夜去。〔旦儿云〕师父。柳翠的母亲要留柳翠家中住一夜。〔正末云〕柳翠也。你休凡心动。你若凡心动呵。我便知道。我去也。〔旦儿云〕师父。柳翠并不敢凡心动。〔正末虚下〕〔旦儿云〕妳妳。员外在那里。〔卜儿云〕员外在这里。员外。你出来。〔牛员外上云〕妳妳。大姐在那里。〔卜儿云〕孩儿。员外来了也。〔牛员外云〕大姐。你为甚么出了家。〔旦儿云〕妳妳。你看着门。我和员外说一句话咱。〔正末上云〕柳翠也。开门来。〔旦儿慌科云〕师父来了也。我开开这门。师父家里来。〔做不见科云〕那得那师父。元来是我的这耳热。待我关上我这门。员外。则被你想杀我也。〔正末唱〕
　　【快活三】好也啰你是一个丽春院柳盗跖。〔旦儿云〕我等着师父哩。〔正末云〕噤声。〔唱〕你那里肯道爱月夜眠迟。则这此情惟有月先知。险些儿不枉费了我那栽培力。
　　【鲍老儿】若不是淡月朦胧使的见识。〔云〕甚么想杀我也牛员外。〔唱〕兀的不泄漏了春消息。月转回廊梦欲迷。可着我拔树将根觅。柳翠也。只怕你春归人老。花残月缺。树倒根摧。
　　〔旦儿云〕妳妳。我跟师父出家去也。〔卜儿云〕你去呵。我可怎了。〔正末云〕柳翠。上船上船。〔旦儿云〕师父。怎生有船无梢公。〔正末云〕柳翠也。要那梢公怎么。我一意在这里渡人来。〔唱〕
　　【十二月】这柳曾深笼着翡翠。这月曾冷浸着玻瓈。这月曾清光皎皎。这柳曾翠色依依。则一棹风前浪底。咫尺是蓬岛瑶池。
　　〔旦儿云〕师父。你渡我往那里去。〔正末唱〕
　　【尧民歌】柳也渡你到微茫烟水画桥西。〔旦儿云〕师父休撇了柳翠。〔正末唱〕柳翠也我怎肯满船空载月明归。一波纔动万波随。半载河东半载河西。谁也么知。三番家度柳翠。去来波我与你同赴龙华会。
　　〔云〕柳翠。到岸了也。可下船来。〔唱〕
　　【耍孩儿】毕罢了斜阳古道愁如织。饱觑着碧天边蟾光似水。冰轮碾破玉尘飞。早则不倚禅床皱定双眉。柳也你见了些朱门日日临官道。你见了些流水年年遶钓矶。〔旦儿云〕师父。我跟你去了。俺妳妳不思想杀我也。〔正末唱〕则你那桃花脸休洗杨花泪。断不了你那章台上霜风淅淅。渭城边烟雨霏霏。
　　〔云〕柳翠你来了呵。有几般儿物类失所也。〔旦儿云〕师父。是那几般物类。你说我听咱。〔正末唱〕
　　【三煞】来了你呵黄莺也懒更啼。金蝉也无处栖。来了你呵再不见那绿阴深处把青骢系。来了你呵再不见那舞春风楚宫别院纤腰细。来了你呵再不见那缀晓露汉殿长门翠黛低。来了你呵再不见那影蹁跹比张绪多娇媚。来了你呵再不见那助清凉陶令宅两行斜映。增杀气亚夫营万缕低垂。
　　〔旦儿云〕师父。我柳翠将来的究竟。可是如何。〔正末唱〕
　　【二煞】再不要长亭驿使催。河桥赠别离。则被这月明照破风扶起。直着你九霄碧汉开青眼。煞强如千里红尘锁翠眉。度你的是蟾宫桂。你要大呵重登霸岸。要小呵索向隋堤。
　　〔旦儿云〕师父。柳翠这两日怎生没精神的。〔正末唱〕
　　【煞尾】待荣华则被这风雨把你来摧。强打挣又被这霜雪把你欺。〔旦儿云〕师父。你将的我那里去那。〔正末唱〕我引你到西天西我佛莲池内。〔旦儿云〕师父。那我佛莲池内。怎用的我着。〔正末唱〕依旧的插你在南海南观音凈瓶里。〔同下〕
　　〔音释〕
　　重平声　的音底　猱音挠　解音械　刺仓洗切　掷征移切　得当美切　踢音体　蛣音岂　蜋音郎　跖张耻切　力音利　识伤以切　息丧挤切　觅忙闭切　织张耻切　系音记　跹音先　使去声
　　第四折
　　〔长老领行者上云〕贫僧显孝寺长老是也。谁想香积厨下吃酒肉的那个和尚。原来是个真僧。今日升堂说法。众僧响动法器。请师父出来。〔正末上偈云〕十方同聚会。个个学无为。此是选佛场。心空及第归。大丈夫具决烈志气。慷慨英灵。踏破化城。归家稳坐。上不见有贤圣。下不见有凡愚。外不见有是非。内不见有自己。凈裸裸赤泼泼。一念不生。桶底则脱。岂不是心空也。且问大众。到这里还有人我是非么。到这里还有玄妙理性么直如红炉上一点雪相似。岂不是选佛场也。虽然如是。又说阶梯。再不说阶梯一句。作怎么道千圣会中无影迹。万人丛里夺高标。大众恐有不能了达。心生疑惑者。请垂下问。我与他抽丁拔楔。〔行者叫云〕法座下有甚么不能了达。钉嘴铁舌。铜头铁额。火眼金睛。都来问禅。〔长老云〕上告我师和尚。贫僧特来问禅。〔正末云〕速道。〔长老云〕甚的明来明如日。甚的暗来暗似漆。甚的苦来苦似柏。甚的甜来甜似蜜。〔正末云〕你一句家问将来。〔长老云〕甚的明来明如日。〔正末云〕佛性本来明如日。〔长老云〕甚的暗来暗似漆。〔正末云〕众生迷却暗如漆。〔长老云〕甚的苦来苦似柏。〔正末云〕噤声。苦是阿鼻地狱门。〔长老云〕甚的甜来甜似蜜。〔正末云〕甜是般苦波罗蜜。〔长老云〕且归林下去。来日再参禅。〔下〕〔行者云〕上告我师和尚。行者特来问禅。〔正末云〕速道。〔行者云〕瓦片将来水上撇。有如步步踏青波。〔正末云〕有力之人登彼岸。无力之人落奈何。〔行者云〕为甚和尚快吃酪。〔正末云〕饶你嘴尖舌头快。依然跟我墨路来。〔行者云〕无眼和尚往南走。〔正末云〕合眼静坐到西方。〔行者云〕和尚从来好吃茶。终朝每日采茶芽。〔正末云〕采的茶芽识滋味。善能结子共开花。〔行者云〕后韵不来。且归林下。〔下〕〔旦儿柳翠上云〕上告我师和尚。柳翠特来问禅。〔正末云〕速道。〔旦儿云〕师父。弟子借这扇子为题。〔偈云〕柔柔软软一团娇。曾伴行人宿几宵。〔正末云〕柳翠。你道是柔柔软软一团娇。曾伴行人宿几宵。你那彻骨清凉谁不爱。若不是我呵。敢着这人摇了那人摇。〔唱〕
　　【双调新水令】赵州原不下禅床。空闲了散花方丈。法门老比丘。公案不寻常。撇下皮囊。有相是无相。
　　〔旦儿云〕长老。师父问我时。说我化瓦粮去了也。〔下〕〔长老云〕则要你疾去早来。〔正末唱〕
　　【驻马听】一世飘扬。不离红尘大道傍。受了半生魔障。则你这杨花端的为谁忙。织成新恨柳丝长。唤回午梦是那禅钟响。柳翠也来合掌。〔带云〕若来迟了呵。〔唱〕脚跟上好打三千棒。
　　〔云〕柳翠那里去了。〔长老云〕柳翠化瓦粮去了。〔正末云〕我等不的他。我下法座去也。等柳翠来时。击响云板。唱两句道雨霖铃。今宵酒醒何处。杨柳岸晓风残月。那其间返照回光。同登大道。〔长老云〕理会的。〔正末唱〕
　　【殿前欢】他刬的为春忙。这其间谁家池馆甚家墙。听一声枯木岩前唱。那其间返照回光。任东风上下狂。无罣碍无遮障。我如今撒手先行上。莫等待晓风残月。酒醒后知是何方。
　　〔正末做睡科〕〔旦儿上云〕自家柳翠。化瓦粮回来。长老。师父那里去了。〔长老云〕师父下法座去了。着你回来。击响云板。唱两句雨霖铃。今宵酒醒何处。杨柳岸晓风残月。那时节师父返照回光。和你同登大道。〔旦儿唱云〕雨霖铃。今宵酒醒何处。杨柳岸晓风残月。〔正末做醒科唱〕
　　【挂玉钩】我则听的檀板轻敲遶画梁。将我这慧眼忙开放。却原来一曲莺声啭绿杨。越引的魂飘荡。这的是弟子歌。又不是猱儿唱。饶他便铁石般坚心。也则索寸断柔肠。
　　〔云〕柳翠。你的魔头至也。疾。〔牛员外上云〕柳翠在法座下。我着两句言语嘲拨他。看他说甚么。〔偈云〕昔年曾到柳门傍。几度欢娱几断肠。借问佳人情意允。还如织女嫁牛郎。〔旦儿云〕牛员外。你听者。〔偈云〕曾向章台舞细腰。行人几度折柔条。自从落在禅僧手。一任东风再不摇。〔牛员外云〕呀。那婆娘坚意的要出家了。我自回去也。〔下〕〔正末云〕柳翠。你听者。〔偈云〕暑往寒来春复秋。从知天地一虚舟。虽然堕落风尘里。莫忘西方在那头。花上露。水中沤。人生能得几沉浮。去来影里光阴速。生死乡中得自由。〔唱〕
　　【雁儿落】你可便罢追陪百二行。年纪到三十上。何不去步瑶台十二层。离苦海三千丈。
　　【得胜令】柳也这不是大树大阴凉。我则怕甘做了老孤桩。柳也早逢着玉殿骖鸾客。再休想那章台走马郎。度你到西方。饱看取明月清风况。世脱下皮囊。一任教黄莺紫燕忙。
　　〔旦儿云〕我柳翠且归林下。明日再来问禅。〔下〕〔长老云〕上告我师和尚。柳翠在东廊下坐化了也。〔正末云〕老僧引着柳翠。驾起祥云。见俺世尊去来。〔下〕〔行者做惊科云〕好是奇怪。难道这香积厨下风魔和尚。倒是个活佛不成。我如今不吃斋了。也学他吃酒吃肉。寻个柳翠来度他去。〔长老云〕谁想圣僧罗汉。度脱柳翠归空去了。〔偈云〕真僧出世下人天。指引迷人度有缘。眼看一片祥云里。知是天花堕那边。〔下〕〔观音领善才上云〕我南海观世音菩萨。着月明尊者度脱柳翠去。这早晚敢待来也。〔正末同旦儿上云〕菩萨。我月明尊者。度脱的柳翠来了也。〔观音云〕柳翠。因为你枝叶触污微尘。罚往人世。填还宿债。今日月明尊者引度你归空了么。〔旦儿云〕菩萨稽首。弟子省悟了也。〔正末云〕柳也。听我佛的偈。〔偈云〕一切有为法。如梦幻泡影。如露亦如电。应作如是观。〔唱〕
　　【鸳鸯煞】撇下这人相我相众生相。出离了生况死况别离况。驾一片祥云。放五色毫光。唱道是佛在西天。月临上方。纔得你一缕阴凉。和桂影长相向。伴着这宝盖香幢。再不许春日游人到来赏。
　　〔观音云〕柳也。你听者。〔偈云〕出人寰脱离灾障。拜辞了风流情况。三十年堕落尘缘。忙追遣月明和尚。再休题舞依依袅娜轻盈。翠巍巍娇柔模样。毕罢了爱欲贪嗔。同共到灵山会上。〔同下〕
　　〔音释〕
　　裸罗上声　楔音屑　鼻音疲　离去声　罣音挂　教平声　看平声　幢音床
　　题目　显孝寺主诵金经　
　　正名　月明和尚度柳翠
　　月明和尚度柳翠杂剧终

《元曲选》　同乐院燕青博鱼杂剧　（明）臧晋叔 编
　　同乐院燕青博鱼杂剧　　（元）李文蔚 撰
　　●同乐院燕青博鱼杂剧目录 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　梁山泊宋江将令　正名　同乐院燕青博鱼 
　　楔子
　　〔冲末扮宋江同外扮吴学究领偻罗上〕〔宋江诗云〕幼小郓城为司吏。因杀阎婆遭迭配。宋江表字本公明。人号顺天呼保义。某姓宋名江。字公明。绰号顺天呼保义者是也。曾为济州郓城县把笔司吏。因带酒杀了阎婆惜。一脚踢翻烛台。延烧了官房。被官军拏某到官。脊杖了六十。迭配江州牢城军营。因打梁山经过。遇着晁盖哥哥。打开枷锁。救某上山。就让某第二把交椅坐了。不幸哥哥晁盖三打祝家庄。中箭身亡。众弟兄就推某为首。聚三十六大伙。七十二小伙。半垓来的小偻罗。某喜的是两个节令。清明三月三。重阳九月九。目今正是九月重阳节令。某放众头领下山。三十日假限。悞了一日笞四十。悞了二日杖八十悞了三日处斩。有燕青去了四十日。至今未回。悞了某十日假限。常言道军令无私。怎好饶免。小偻罗蹅着山冈望者。若燕青来时。报复我知道。〔偻罗云〕理会的。〔正末扮燕青上云〕嗨。早悞了假限十日也。〔唱〕
　　【仙吕端正好】则我这白毡帽半抢风。则我这破搭膊。落可的权遮雨。谁曾住半霎儿程途。〔云〕报复去。道有燕青来了也。〔偻罗云〕诺。报的哥哥得知。有燕青来了也。〔宋江云〕着他过来。〔偻罗云〕着过去。〔正末做见科云〕哥哥喏。〔唱〕我这里便爆雷也似喏罢抬头觑。〔宋江怒科云〕燕青。你来了也。〔正末唱〕呀。则见我保保保义哥哥怒。
　　〔宋江云〕燕青。你告了几时假限也。〔正末云〕哥哥与了您兄弟一个月假限。〔宋江云〕你去了几时。〔正末云〕我去了四十日。〔宋江云〕你悞了我几日假限。〔正末云〕悞了哥哥十日假限。〔宋江云〕你知道我的军令。悞了我一日假限。该咱处。〔正末云〕笞四十。〔宋江云〕悞了两日呢。〔正末云〕杖八十。〔宋江云〕悞了三日呢。〔正末云〕处斩。〔宋江云〕你悞了几日。〔正末云〕我悞了哥哥十日假限。〔宋江云〕你悞了十日假限。更待干罢。小偻罗与我将燕青推出去斩讫报来。〔正末云〕众弟兄每劝一劝儿波。〔吴学究做跪下劝科云〕刀下留人。哥哥息怒。想燕青在于梁山泊上。也多有功来。怎生看俺众兄弟之面。饶过他这一次咱。〔宋江云〕众兄弟每请起论法呵饶不过。看着众兄弟每的面皮。姑免他项上之罪。脊杖六十者。〔吴学究云〕燕青兄弟。军中事容不得情。你且受杖者。〔偻罗做打科云〕四十。五十。六十。〔宋江云〕小偻罗。将燕青抢出去。自今日为始。再也不用他了也。〔正末云〕哥哥打了您兄弟也罢。可怎生不用。就赶下山去。〔偻罗做推出门科〕〔正末做没眼科云〕您兄弟每。可怎生不见您一个那。呀呀呀。坏了我这眼也。〔偻罗云〕可不早说报的哥哥得知。燕青被打了六十。感了一口气。坏了眼也。〔宋江云〕学究兄弟。可惜一个好汉。小偻罗。将燕青与我扶上山来者。〔偻罗云〕理会的。〔扶正末做见宋江科〕〔正末云〕哥哥。坏了我这眼也。〔宋江云〕兄弟也。某一时间致怒打了你几下。不想坏了你这眼。众兄弟每。看我面皮。每人一只短金钗。与你下山去寻个良医。待医治的好了。你上山来。依旧用着你也。〔正末云〕索是谢了哥哥也。〔唱〕
　　【幺篇】罢波我枉舍了火也似热热的一丹心。早没了我镜也似朗朗的双明目。可着谁养赡我这七尺之躯。想弟兄每虎据了山东路。则捻了个不出力的燕青去。〔下〕
　　〔宋江云〕燕青去了也。等他医得眼好了上山来。某依旧用他。亦未为迟。大小头领。听某将令。〔诗云〕众小校听咱分付。今夜个该谁巡捕。黑地里悄语低言。不要您头藏尾露。遇官军须当杀退。若经商便将拏住。但违了某家将令。斩首级决无轻恕。〔同下〕
　　〔音释〕
　　曾音层　霎音杀　爆音豹　目音暮　赡伤占切　捻尼蹇切
　　第一折
　　〔冲末扮燕大搽旦扮王腊梅外扮燕二同上〕〔燕大诗云〕耕牛无宿料。仓鼠有余量。万事分已定。浮生空自忙。小可汴梁人氏。唤做燕和。嫡亲的三口儿家属。浑家王腊梅。元不是我自小里的儿女夫妻。他是我后娶的。兄弟是燕顺。生的须发蓬松。只因性子粗糙。众人起他一个混名。叫做卷毛虎。不知我这兄弟。为着那一件来。徧生两个眼里见不的我那嫂嫂。〔燕二云〕怎么我见不的那。〔搽旦云〕燕大。你这兄弟见我便是骂。我便歹杀者波也是你哥哥的浑家。怎么这等轻薄。〔燕二云〕哥哥。俺是甚等样人家。着他辱门败户。顶着屎头巾走。你还不知道。〔燕大云〕兄弟也。我怎生顶着屎头巾走。〔搽旦云〕你哥哥更是鏖糟头。〔燕二云〕你道我打不的你么。〔搽旦云〕燕大。你看你兄弟打我哩。〔燕大云〕兄弟也。你休打你嫂嫂。打我波。〔燕二云〕罢罢罢。俺一搭里也难住。则今日辞别了哥哥。我离了家中。冻死饿死。再也不上你门来了。嫂嫂。好生侍奉哥哥。俺哥哥若有些好歹。我不道的轻饶素放了你也。〔搽旦云〕你要去自去。你哥哥才三岁儿哩。〔燕二云〕我出的这门来。燕顺也离了家中。可也耳根清凈。则今日街市上投托几个相识朋友。走一遭出来。〔下〕〔燕大云〕我兄弟搬出去了。大嫂。你心中可快活了也。〔搽旦云〕燕大。你如今却要怎的。〔燕大云〕大嫂。明日是三月三清明节令。多将着些钱钞。咱要同乐院吃酒去来。〔诗云〕春天日正长。烂熳百花香。同乐院里吃酒去也。等人称赞我家里有这好娇娘。〔搽旦云〕燕大去了也。我虽然嫁了这燕大。私下里和这杨衙内有些不伶俐的勾当。我着人寻他去了。这早晚怎生还不见来。且磕些瓜子儿。等着他者。〔凈扮杨衙内上诗云〕花花太岁我为最。浪子丧门世无对。满城百姓尽闻名。唤做有权有势杨衙内。自家杨衙内的便是。我和这燕大的浑家王腊梅。有些不伶俐的勾当。争奈俺两个则是不能勾称心。如今他使人来寻我。不知有甚的说话。须索走一遭去此间正是。不好便过去。我则在门首幺喝。他里头自有人出来。下次小的每。将那马与我拴的远着。〔搽旦见科云〕这是衙内的声气。他来了也。待我唤他。衙内。你进屋里来。〔杨衙内云〕家里没人么。〔搽旦云〕没人在家。你进来。〔杨衙内入门科云〕姐姐。想杀我也。你唤我来。有甚么勾当。〔搽旦云〕我虽然嫁了燕大。我真心儿只在你身上。明日是清明三月三。俺两口儿烧香去。在同乐院里吃酒。我在那里等。你疾些儿去。早些儿来。〔杨衙内云〕你明日和燕大在同乐院吃酒去。你先去便等我。我先去便等你。只不要哄我。〔同下〕〔丑扮店小二上诗云〕百般买卖都会做。及至做酒做了醋。算来福气不如人。只是守着本分做豆腐。自家店小二人的便是。俺这店里下着个瞎大汉。欠下房宿饭钱。一些没有。被大主人家怪我。今日唤他出来。我自有个处置。兀那没眼的大汉。店门首有你个乡亲唤你哩。〔正末上云〕哥哥。你唤我做甚么那。〔店小二云〕门口有你个亲眷寻哩。〔正末云〕哥也。我那里得那亲眷来。你休斗我耍。〔店小二云〕兀的不在店门首。〔做推科云〕你出去。我关上这门。冻杀饿杀。不干我事。〔下〕〔正末云〕好大雪也。哥哥开门波。再住一夜儿去。真个不开门那。这里也无人。自家燕青的便是。自从坏了我这双眼。下的山来到这店肆中安下。房宿饭钱都少下他的。那小二哥被大主人家埋怨。今日把我赶将出来。便好道男儿不得便。刺头泥里陷。??的长街市上盘街儿叫化去咱。〔唱〕
　　【大石调六国朝】我揣巴些残汤剩水。打迭起浪酒闲茶。我着些气呵暖我这冻拳头。再着些唾揩光我这冷鼻凹。瘦的来我这身子儿没个麻秸大。兀的不消磨了我刺绣的青黛和这朱砂。眼见得穷活路觅不出衣和饭。怕不道酷寒亭把我来冻饿杀。全不见那昏惨惨云遮了银汉。则听的淅零零雪糁琼沙。我我我待踮着个鞋底儿去拣那浅中行。先绰的这棒头来向深处插。
　　〔带云〕前街上讨不得一些儿。再往后巷里去。〔唱〕
　　【喜秋风】我与你便吖吖叫。我与你便磨磨擦。我为甚将这脚尖儿细细踏。我怕只怕这路儿有些步步滑。〔带云〕似我这模样。像个甚的。〔唱〕将那前街后巷我便如盘卦。刚纔个渐渐里呵的我这手温和。可又早切切里冻的我这脚麻辣。
　　【归塞北】天那您不肯道是相赍发。专与俺这穷汉做冤家。这雪呵他如柳絮不添我身上絮。似梨花却变做了眼前花。则我这拄杖冻难拏。
　　〔带云〕有那等人道。兀的君子。那东京城里有的是买卖营生。你寻些做可不好那。我道哥也。你岂知我无眼那。他便道寻你那无眼营生做去。哥也。您那里知道咱。〔唱〕
　　【雁过南楼】我是一个混海龙摧鳞去甲。我是一只爬山虎也啰奈削爪敲牙。往常时我习武艺学兵法。到如今半筹也不纳。则我这拏云手怕不待寻觅那等瞎生涯。我能舞剑偏不能疙蹅蹅敲象板。会轮鎗偏不会支楞楞拨琵琶。着甚度年华。
　　〔杨衙内躧马领随从上云〕好大雪也。寻那王腊梅大姐去来。〔做撞倒正末科〕〔正末做起笼住马科云〕爷须瞎。儿须不瞎。〔杨衙内云〕这厮无礼。他撞着我马头。倒把说话伤着我哩。〔正末唱〕
　　【六国朝】我不向梁山泊里东路。我则拖的你去开封府的南衙。你做甚么眼睁睁当翻了人。〔带云〕儿。我与你去来。〔唱〕我把手摩挲揪住马。〔杨衙内云〕放手。这厮你好大胆也。敢如此无礼。〔正末唱〕又不是官街窄。怎故意的把人欺压。你有甚娘忙公事。莫不去云阳将赴法。我一只手把铜环来紧掿。那厮多应是两只脚把宝镫来牢蹅。〔杨衙内云〕我打这厮。〔做打科〕〔正末唱〕哎哟。那厮雨点也似马鞭子丢。不倈偏不的我风团般着这拄杖打。
　　〔杨衙内云〕这厮手脚倒也来的。我与他缠什么。我自寻那王腊梅姐姐去。走走走。〔下〕〔燕二冲上云〕弟兄每少罪。改日还席也。〔正末揪住燕二科云〕好呵。清平世界。浪荡乾坤。你怎么当街里打人。〔燕二云〕呸。你看我那命波。兀那君子。我是个步行的人。打你的是个骑马的。〔正末云〕哥也。我须无眼那。〔燕二云〕住住住。君子。你这眼是从小里坏了的。可是半路里坏了的。〔正末云〕哥也。我这眼是半路里气坏了的。〔燕二云〕君子也。你倒有缘。我善会神针法灸。我医好你这眼。你意下如何。〔正末云〕若得如此。我感恩非浅。〔燕二云〕你跟的。我铺儿里来。〔做行科云〕这里便是。我开开这门。君子请稳便。等你这血气定了时。我与你下针咱。〔正末唱〕
　　【憨货郎】莫不是千化身观音菩萨。救了我这双无目沿街的叫化。他道是妙手通灵。圣心无假。哥也多谢你个良医肯把金针下。我又没甚的米麦丝麻。哥也你则可怜见我这穷汉瞎。
　　〔燕二云〕待我取出这金针来。君子坐正着。我下针也。我这针上至泥丸宫。下至涌泉穴太阳穴不敢下针。少阳穴下两针。咳嗽三里下两针。我取出这药来。是圣饼子用菩萨水调的。君子。张开了口吃药。这一会儿针药相投了也。我起针波。吸气吸气。君子将你那手摩的热着揉你那眼。我着你复旧如初也。〔正末唱〕
　　【归塞北】他把我眼角儿纔针罢。则我这疮口儿未结痂。早将我两只手揉开了这一对眼。〔带云〕是好手段也。〔唱〕则当一枚针挑去了一重沙。恰便似日日退残雪。
　　〔云〕是谁医好我这眼来。〔燕二云〕是我医好了你的。〔正末云〕哥也。你请坐。你是我重生的父母。再养的爷娘。请受您兄弟八拜咱。〔正末做拜科〕〔燕二做扯科云〕且住。我纔医好了的眼。不争你拜下去。这血脉望上行。就也无效了。〔正末云〕恁的呵。等我跪一跪。权当做八拜。〔燕二云〕君子。你那里乡贯。姓甚名谁。〔正末云〕哥。您兄弟不是歹人。〔燕二云〕谁道你是歹人哩。〔正末云〕哥也。则我是宋江手下第十五个头领。浪子燕青。哥也。您兄弟不是歹人。〔燕二云〕你不是歹人。是贼的阿公哩。君子。你多大年纪也。〔正末云〕您兄弟二十五岁了。〔燕二云〕我痴长你两岁。我认义你做个兄弟。你意下如何。〔正末云〕哥哥不弃嫌呵。情愿与哥哥做个兄弟。〔燕二云〕我听的说。宋江哥哥手下三十六个头领。多有本事。你试说一遍咱。〔正末云〕我在梁山上。多曾与宋头领出气力来。〔唱〕
　　【初问口】俺也曾那草坡前把滥官拏。则俺那梁山泊上宋江。须不比那帮源洞里的方腊。你将我这蝼蚁残生厮救拔。我把哥哥那山海也似恩临厮报答。从今日拜辞了主人家。绰着这过眼齐眉的枣子棍。依旧到杀人放火蓼儿洼。须认的俺狠那咤。
　　〔云〕哥也。您兄弟有句话。可是敢问哥哥么。适纔那大雪里打我的那厮。是什么人。〔燕二云〕兄弟。休要大惊小怪的。则他便是杨衙内。是个有权有势的人。打死人如同那房檐上揭一块瓦相似。你和他打了这一操。他如今不来寻你。就是你的造化了。〔正末云〕哥也。你说那里话。〔唱〕
　　【尾声】你道是他打了我呵似房檐上揭瓦。不信道我打了他呵就着我这脖项上披枷。调动我这莽拳头。搨动我这长梢靶。我向那前街后巷便去爪寻他。〔带云〕若见了他呵。〔唱〕我一只手揪住那厮黄头发。一只手把腰脚牢掐。我可敢滴溜扑活撺那厮在马直下。〔下〕
　　〔燕二云〕兄弟去了也。我也收拾些盘缠上梁山见宋江哥哥走一遭去来。〔下〕
　　〔音释〕
　　鏖袄平声　当去声　称去声　分去声　揩楷平声　凹汪卦切　秸音皆　刺音七　黛音代　杀双鲊切　糁三上声　踮音店　插抽鲊切　擦七打切　踏当加切　滑呼佳切　辣那架切　赍将西切　发方雅切　甲江雅切　法方雅切　纳囊亚切　楞卢登切　窄赍上声　压羊架切　掿音闹　蹅音渣　倈梨靴切　灸音九　萨杀贾切　瞎香假切　揉音柔　痂音家　重平声　长音掌　腊那架切　拔邦加切　荅音打　那音挪　咤音渣　靶音霸　发音雅切　掐强雅切
　　第二折
　　〔净扮店小二上诗云〕隔壁三家醉。开埕十里香。可知多主顾。称咱活杜康。自家是这同乐院前卖酒的。我烧的这旋锅儿热。看有甚么人来。〔燕大同搽旦上〕〔燕大云〕自家燕大的便是。浑家王腊梅。今日是三月三清明节令。那同乐院前游春的王孙士女。好不华盛。我与大嫂也去赏玩一赏玩。可早来到了也。〔做见店小二科云〕卖酒的。有干凈阁子儿么。〔店小二云〕官人娘子请坐。这间阁子干凈。〔燕大云〕大嫂。俺在这间阁子里坐。卖酒的。打二百钱酒来。〔店小二云〕有有有。酒在此。〔搽旦云〕燕大。这同乐院是好景致也。酒便有了。可没些殽馔。这寡酒如何吃的。你出门去寻些时新的果品。各色的鲜味来。等我宽心的吃几杯儿。可不好那。〔燕大云〕大嫂。你说的是。你则在这阁子里坐。我买案酒去也。〔正末挑鱼担上云〕这里也无人。自家燕青的便是。自从医好了我这眼。问人借了些小本钱。贩买了些鲜鱼。时遇着三月三清明佳节。到同乐院里博鱼去咱。〔唱〕
　　【仙吕点绛唇】刚留的我这没影孤身。借人资本。为营运。避不得艰辛。则要这两字衣食准。
　　【混江龙】可怜咱十分贫窘。恰纔那打鱼人赊与俺这卖鱼人。凭着我六文家铜镘。博的是这三尺金鳞。鱼也你在荷叶盘中犹跌尾。怎不想桃花浪里一翻身。我去那新红盒子内。拏着这常占胜不占输只愁富不愁穷明丢丢的几个头钱问。钱那我若是告一场响豁。便是我半路里落的这殷勤。
　　〔叫科云〕博鱼。博鱼。〔燕大云〕一尾好鲜鱼。你这鱼是卖的。可是博的。〔正末云〕这鱼也博。也卖。〔燕大云〕这尾鱼重多少斤两。要多少钱钞。你则实说咱。〔正末唱〕
　　【那咤令】这鱼呵。重七斤八斤。你若是博呵。要五纯六纯。着小人呵。也觅一文半文。〔带云〕主人家有么。〔唱〕快与我抹下浅盆。磨下刀刃。你看我雪片也似批鳞。
　　〔燕大云〕将头钱来。我和你博这尾鱼咱。〔正末云〕哥也。你真个要博鱼呵。〔唱〕
　　【金盏儿】比及问五陵人。先顶礼二郎神。哥也你便博一千博我这肐膊也无些儿困。我将那竹根的蝇拂子绰了这地皮尘。〔云〕哥也。老实的博。〔燕大云〕我也只是博耍子。有什么老实不老实。〔正末唱〕不要你蹲着腰虚土里纵。叠着指漫砖上墩。则要你平着身往下撇。不要你探着手可便往前分。
　　〔燕大云〕你拏头钱来我看咱。〔正末云〕这个是头钱。〔燕大云〕这钱昏字镘不好。〔正末云〕哥也。这钱不昏。你则睁眼儿看者。〔唱〕
　　【油葫芦】则这新染来的头钱不甚昏。可不算先道的准。手心里明明白白摆定一文文。〔燕大做博科云〕我博了六个镘儿。我赢了也。〔正末唱〕呀呀呀我则见五个镘儿乞丢磕塔稳。更和一个字儿急留骨碌滚。諕的我咬定下唇。掐定指纹。又被这个不防头爱撇的砖儿稳。可是他便一博六浑纯。
　　〔燕大云〕我赢了也。大嫂。我赢的一尾好鲜鱼你看。〔搽旦云〕是一尾好鲜鱼也。〔正末跪科云〕哥也。鱼便与哥哥。则可怜我这本钱是别人的。可怎生借这尾鱼出去。赢了呵。我就拏来还你。〔燕大云〕大嫂。你听的他说么。他这尾鱼是借的本钱。他问俺借这鱼去与人博。若他赢了时。就来还我也。〔搽旦云〕燕大。说那里话。快将这尾鱼煎一半儿。煑一半儿。留着一半儿将的家去。我要吃哩。〔燕大云〕大嫂。你则依着我。将来借与他罢。〔搽旦云〕这尾鱼是你赢的。又不是偷他的。抢他的。又不是白要他的。好汉识好汉。输也输了。又来借。我不还他。不还他。〔燕大云〕这鱼我要还你。争奈俺大嫂不肯哩。〔正末唱〕
　　【醉中天】这君子心儿顺。那妮子意儿嗔。〔带云〕我着几句言语奬奉他咱。嫂嫂。〔唱〕你是那南海南观音的第一尊。〔搽旦云〕他糖食我。说我是南海南观音第一尊。我比观音。则少个净瓶儿。饶你明说到夜。夜说到明。我不还你。则是不还你。〔正末唱〕怎将俺这小本经纪来掯。〔搽旦云〕燕大。你依着我。将这尾鱼煎一半儿。煑一半儿。留一半儿将的家去。〔正末云〕他待煎一半儿。煑一半儿。留一半儿将的家去。〔唱〕可不道这姐姐今年个断荤。休将那精神来使尽。〔带云〕常言道十分惺惺使五分。〔唱〕可不道留一分与您儿孙。
　　〔燕大云〕大嫂。将来还他。艰难的人。可怜见他无本钱也。〔搽旦云〕我本待不还他来。罢罢罢。看你的面上。还了他罢。〔燕大云〕还你这尾鱼。你将的去。〔正末云〕多谢了哥哥。〔正末挑担儿走科〕〔杨衙内冲上云〕我被那恶弟兄每抵死的留着吃酒。可不辜负了王大姐。这早晚等我许多时也。〔做撞正末科云〕这个村弟子孩儿无礼。怎么敢撞着我。咄。你是什么人。〔正末云〕小人是个做买卖的人。〔杨衙内云〕你既是做买卖的。将那担子挑过一边。你怎生拦着这路。〔做踢倒担子科云〕怎么见我来也不■〈走朶〉开。〔正末唱〕
　　【醉扶归】我妆一个喜脸儿将他来揾。他将那恶性儿把咱哏。〔杨衙内云〕把这两个筐子。要做什么。左右。与我踹碎了。〔正末唱〕呀呀呀他把我个竹眼笼的球楼蹬折了四五根。〔杨衙内云〕连这条匾担也屈折了罢。〔正末唱〕把我这一条黄桑担生蹅损。〔杨衙内云〕那持鱼的盆子。也拏来摔碎了。〔正末唱〕把我这一个设口样囫囵的浅盆。〔云〕这是借来的波。爷饶了我罢。〔唱〕可早是打一条通长璺。
　　〔杨衙内云〕这厮敢这等无礼。想是不曾闻我的名儿。且饶了你个弟子孩儿。快走。我要同乐院里寻那王腊梅去也。〔正末见店小二科云〕小二哥。我将这担儿寄在这里。敢问适纔来的这是什么人。〔店小二云〕你还不懂的。则他便是杨衙内。〔正末云〕哦。原来那大雪里打我的。正是这厮。〔唱〕
　　【后庭花】难道我不亲呵认是亲。既知恩不报恩。调动我这三尺拦关臂。努起一千条歹斗觔。谁着你恼了我恶魔神。试尝咱这精拳一顿。我割舍的发会村。怒吽吽使会狠。便做道佛世尊。这回家也怎地忍。
　　【金盏儿】我这里抢起折支巾。拽起夜叉裙。〔杨衙内做见搽旦科云〕姐姐休怪。我来迟了也。〔正末做■〈扌班〉杨衙内科云〕哥也。唱着喏去。〔做打杨衙内科〕〔杨衙内打觔斗科〕〔正末唱〕拳着处早可扑的精砖上盹。〔燕大云〕你打死他了也。〔正末云〕哥。你休怕者。〔唱〕看那厮眼朦胧正着昏。我将这大拇指去那厮人中里掐。〔带云〕主人家有水将的些来。〔唱〕新汲水那厮面皮上歕。〔杨衙内做叹气科〕〔正末云〕哥也。他不死哩。〔唱〕那厮热拖拖的纔出气。〔杨衙内舒身科〕〔燕大云〕他早翻过身哩。〔正末云〕他怎么肯死。〔唱〕那厮他跌躞躞的恰还魂。
　　〔杨衙内做嘴脸调旦科〕〔正末云〕待我再打这厮。〔杨衙内做怕打哨子下〕〔燕大云〕我倒看不出你这个博鱼的。有恁般好手脚。倒不如只打拳去。我问你委实是那里人氏。姓甚名谁。〔正末云〕我三更不改名。四更不改姓。哥。我实对你说。我须不是歹人。〔燕大云〕你不是歹人。可是甚人。〔正末云〕则我是宋江手下第十五个头领。浪子燕青的便是。〔燕大云〕壮士。你姓燕。我也姓燕。你多大年纪了。〔正末云〕我今年二十五岁也。〔燕大云〕不是我要便宜。我可三十五岁。你肯与我做个兄弟么。〔正末云〕若不弃嫌呵。愿与哥哥做个兄弟。〔燕大云〕好好好。大嫂与兄弟厮见咱。〔搽旦云〕这几年我不曾见你说有甚么兄弟。今日可可的就认的是你兄弟。着我与他相见。我怕见生人。羞答答的。〔做见科〕〔正末拜科云〕嫂嫂。恕生面少拜识。〔搽旦云〕呸。两个眼恰似贼一般的。〔燕大云〕大嫂。你好歹嘴也。〔正末云〕哥也。你兄弟有一句话敢说么。〔燕大云〕兄弟。你有甚么话你说。〔正末云〕敢问哥哥。这嫂嫂敢不和哥哥是儿女夫妻么。〔燕大云〕兄弟。你好眼毒也。你怎生便认的出来。〔正末唱〕
　　【赚煞尾】你看这■〈髟上狄下〉髻上扭的出那棘针油。面皮上刮的下那桃花粉。只这两桩儿管做了你个哥哥的祸根。穿着些素淡衣服越风韵。儿的不是天生成玉软香温。我见他扭回身。抖擞下精神。则被他那眼角眉尖断送了春。〔正末做打耳喑科云〕哥也。可是这般。〔燕大云〕我知道了也。〔正末唱〕我恰纔舌贴着你那耳轮。敢可也一言难尽。哎哥也你是个好男儿休戴着这一顶屎头巾〔下〕
　　〔燕大云〕大嫂。天色将晚也。俺和你回家去来。〔同下〕
　　〔音释〕
　　镘音漫　刃仁去声　掯肯去声　荤音昏　揾温去声　哏狠平声　蹬音邓　璺音问　吽音烘　盹敦上声　歕喷平声　躞音燮
　　第三折
　　〔搽旦上云〕自家同乐院里见了衙内。又不曾说的一句梯气话。回到家中。我心里则自想着。今日是八月十五日中秋节令。我纔和燕大燕青在前听上饮酒翫月。我将那酒冷一锺。热一锺。冷一碗热一碗。灌的他两个烂醉。我如今打发他在房中都歇息去了。可是为何。我心中不待与他吃酒。我则想着衙内。我藏下些好案酒果品。只等衙内到来。我和他悄悄的自到后花园吃几杯儿。我已多时着人叫他去了。这早晚敢待来也。〔杨衙内上云〕自家杨衙内的便是。自从王大姐相约。我在同乐院里着那个人打了我一顿。我再也不曾见他。不知那厮是什么人。如今王大姐着人来寻我。相约晚间在他家说话。须索走一遭去。〔做见搽旦科云〕大姐。你可记的当日同乐院前那汉子是什么人。险些儿被他打死我也。如今你家燕大在那里。〔搽旦云〕衙内。燕大醉了。我打发他在房中睡哩。你进家里来。〔杨衙内云〕我单为你。着那厮打了这一顿。你又叫我怎的。〔搽旦云〕这也是你自家的悔气。着那厮打。我好不心疼哩。我如今整备下好酒好食。与你到后花园亭子上吃几杯儿酒。一来就与你陪话。二来和你取一回快乐。〔杨衙内云〕你那里是我姐姐。就是我的娘哩。你只不要耍我。〔搽旦云〕我怎么耍你。我和你吃酒去来。〔杨衙内云〕去去去。〔同下〕〔正末拏席上云〕自从来到哥哥家中。可早半年光景也。时遇八月十五日。中秋节令。我和俺哥哥前厅上多饮了几杯酒。觉的身上烦热。我到那后花园亭子上乘凉去咱。〔唱〕
　　【中吕粉蝶儿】鼓打初更。是谁人推出这一轮明镜。原来是配金乌那兔魄东生。这早晚玉绳高。银河浅。恰正是夜阑人静。端的这月白风清。我则见滴溜溜倒垂着斗柄。
　　【叫声】我恰纔便横饮到两三巡。灌得我来酩酊。酩酊。犹未醒。〔带云〕怪道我这脚趔趄站不定呵。〔唱〕原来那一盏盏都是瓮头清。
　　〔带云〕来到这站台上。将席子展开。待我睡一觉咱。〔唱〕
　　【醉春风】我铺的这艾叶纹藤席净。掇过这桃花瓣石枕冷。醉魂儿偏喜月波凉。就这搭儿里挺挺。满鼻凹清风。拍胸膛爽气。落的这彻骨毛索性。
　　〔带云〕我是听这上衙更鼓咱。〔做打二鼓科〕〔唱〕
　　【倘秀才】鼓打到一更也那二更。犬吠到三声也那四声。〔搽旦同杨衙内上搽旦云〕衙内。咱两个往那黑地里走。休往月亮处。着人瞧见。要说短说长的。咱两个打着个暗号。赤赤赤。〔杨衙内搽旦做跳过正末身科〕〔正末唱〕我这里呵欠罢翻身打个呓挣。〔搽旦云〕赤赤赤。〔杨衙内云〕赤赤赤。〔正末唱〕蓦见个女娉婷引着个后生。
　　〔搽旦叉杨衙内行科云〕赤赤赤。〔正末唱〕
　　【叫声】眼见的八九分是奸情。是谁家鬼精。鬼精。做出这乔行径。〔搽旦云〕穿的那衣服。拖天扫地的。一脚踹着。不险些儿绊倒了。攞起衣服来。走走走。赤赤赤。〔杨衙内云〕赤赤赤。〔正末唱〕怎知道黑影里偏撞着俺这泼燕青。
　　【滚绣球】俺这里将怪眼睁。〔搽旦云〕把脚抬的轻着些儿。不要走的响了。着人听见又揑舌也。〔正末唱〕他那里抬的脚步儿轻。他若是但回身我在这背阴中掩映。〔杨衙内扯搽旦科〕〔搽旦云〕折了你那手爪子。走便走。这么扯扯拽拽的做什么。〔正末唱〕则见他厮扯拽悄地前行。〔杨衙内云〕赤赤赤。〔搽旦云〕赤赤赤。〔正末唱〕那厮赤的唤了一声。那妮子赤的应了一声。早是这吃敲才胆硬。〔搽旦云〕咱来到这亭子上也。推开这门进来了。关上门。打开吊窗。把这芭蕉扇合着这酒。把这梨花样磁钵遮着暗灯。但有人来你就打吊窗里跳出去。怕做甚么。咱两个自在吃几锺儿。〔杨衙内云〕好好。我和你吃的醉了。方纔有兴。〔正末云〕这厮亭子上去了也。〔唱〕我见他笑吟吟推入门桯比及我唾润开窗纸偷睛觑。他可也背靠定球楼侧耳听。〔搽旦云〕我这般赤心的待你。只怕你忘了我好处。我要你说个誓来。〔杨衙内云〕我若负了你的心呵。灯草打折脚古拐。现报在你眼里。〔正末唱〕他说什么海誓也那山盟。
　　〔搽旦云〕你再吃一锺。我也吃一锺。〔正末云〕这事不中。唤俺哥哥去来。〔做唤燕大科云〕哥哥。你出来。〔燕大上云〕兄弟。深更半夜。你唤我做什么。〔正末云〕哥哥。俺嫂嫂有奸夫也。〔燕大云〕兄弟。你嫂嫂不是这般人。有奸夫在那里。〔正末云〕在后花园中亭子上。正在那里吃酒哩。咱和你拏去来。〔燕大云〕兄弟。拏他做什么。他吃了酒好歹去也。〔正末云〕我蹅开这门咱。〔正末做蹅开门科〕〔燕大云〕快拏住奸夫。〔杨衙内做慌科云〕有人来了。我打这吊窗里跳出去。走走走。〔下〕〔正末云〕嗨。这厮可走了也。〔燕大云〕好。走了倒是场干净。你这贱人。我且问你。怎生与奸夫在这里吃酒。〔搽旦云〕奸夫在那里。姓张姓李。姓赵姓王。可是长也矮。瘦也胖。被你拏住了来。天气暄热。我来这里歇凉。那里讨的奸夫来。常言道捉贼见赃。捉奸见双。燕大。你既要拏奸。如今还我奸夫来便罢。若没奸夫。怎把这样好小事儿赃诬着我。我是个拳头上站的人。肐膊上走的马。不带头巾男子汉。丁丁当当响的老婆。燕大。我与你要见一个明白。〔正末唱〕
　　【幺篇】你这个养汉精。假撇清。你道是没奸夫抵死来瞒定。恰纔个谁推开这半破窗棂。〔搽旦云〕我支开亮窗。这里趁风歇凉来。〔正末唱〕谁揉的你这鬓角儿松。〔搽旦云〕我恰纔呼猫。是花枝儿抓着来。〔正末唱〕谁捏的你这腮斗儿的青。〔搽旦云〕我恰纔睡着了。是鬼捏青来。〔正末唱〕可也不须你折证。见放着一个不语先生。谁着这芭蕉叶纸扇翻合着酒。谁着这梨花样磁钵倒暗着灯。这公事要辩个分明。
　　〔正末云〕哥也。这等妇人要做什么。与我杀了者。〔燕大云〕兄弟。我便要杀他。也没的刀那。〔正末拔刀科云〕兀的不是刀。〔燕大做杀搽旦科〕〔搽旦云〕我那亲哥哥。如今天气热。你便杀了我。到那寒冬腊月里害脚冷。谁与你焐脚。〔燕大云〕兄弟。不争我杀坏了他。谁与我焐脚。我委实下不的手。〔正末云〕哥也。你杀不的。我替你杀。〔搽旦叫科云〕有杀人贼也。〔杨衙内领随从冲上云〕这厮无故杀人。令人。与我拏住这两个杀人的。都下在死囚牢里去者。〔随从做拏住正末燕大科〕〔搽旦云〕好也。好也。如今都绑下在死囚牢里去了。看你可有本事再来杀我。〔燕大云〕兄弟也。似此可怎了。〔正末云〕哥。我恰纔不说来。〔唱〕
　　【煞尾】则你个纸做的瓶儿怎拔干的井。蜡打的锹儿怎撅就的坑。你道他有体态。有聪明。知你的意。会你的情。有他时春自生。没他时坐不宁。怎知他欠本分。少至诚。忒淫滥苏小卿。不值钱王桂英。拏住了奸夫你又杀不成。倒被他拖入囚牢死狗似撑。也不是我病僧劝患僧。有一日押向云阳市上行。只等的高叫开刀和那声。方纔道悔不当初你可便恁时节省。〔同燕大下〕
　　〔杨衙内云〕大姐。你方纔放心了。把这两个放在牢中牢死了。俺两个做了永远夫妻。可不快活也。〔搽旦云〕衙内。只等结果了他。咱就没人管的着了。凭着我这一片好心。天也与俺这条儿糖吃。〔同下〕
　　〔音释〕
　　酩音茗　酊丁上声　趔劣平声　趄且上声　瓮翁去声　瓣音扮　索音嫂　呓音异　挣争去声　蓦音陌　娉批明切　攞罗去声　钵音拨　兴去声　桯音刑　听平声　焐乌去声　锹粗消切
　　第四折
　　〔燕二上云〕自家燕顺便是。自与燕青分别之后。到于梁山泊上。投见宋江哥哥。就收留我做个头领。听知的俺哥哥燕和落在那妇人彀中。连兄弟燕青也着绊了。我问宋江哥哥。告了一个月假限。背着一包袱金珠宝贝。救两个兄弟走一遭去来。〔诗云〕拜辞了宋江哥哥。不辞惮碌碌波波。为兄弟忘生舍死。早救出地网天罗。〔下〕〔杨衙内上云〕谁想燕大下在牢中。他两个劫了牢走了。更待干罢。我领着众弓兵。不问那里赶将去。〔下〕〔正末拏枷燕大背衣服同上〕〔燕大云〕兄弟。这早晚往那里去好。〔正末云〕哥哥。走走走。〔唱〕
　　【双调新水令】正风清月朗碧天高。〔带云〕好怪那。〔唱〕可怎生打独磨觅不着官道。〔燕大云〕兄弟。若有人追来时。我可■〈走朶〉在那里。〔正末唱〕你去那大北坡踉跄走。〔燕大云〕兄弟你呢。〔正末唱〕咱则去那小道儿上隔斜抄。行不到半里其高。则听的脑背后喊声闹。
　　〔燕大云〕兄弟。背后有人追来了。这早晚黑洞洞的。可往那里■〈走朶〉去。〔正末云〕哥也。我支分与你■〈走朶〉那厮咱。〔唱〕
　　【沉醉东风】你去这白革坡潜踪蹑脚。〔燕大云〕兄弟也。你呢。〔正末唱〕我在这黄叶林屈脊低腰。我曲躬躬的向地皮上伏。立钦钦把松树来靠。直挺挺按定枷稍。我这里听沉了多时静悄悄。我则见火把和那灯笼可都去了。
　　〔云〕哥也。你则在这里。我迎的那厮每去咱。〔燕大云〕兄弟。我则在这里等着你也。〔正末下〕〔杨衙内同搽旦引弓兵上〕〔搽旦云〕衙内。兀的不是燕大。〔杨衙内云〕正是燕大。拏绳子来绑了他。〔绑科云〕把这厮绑在这里。还有一个哩。咱寻那个去来。〔同搽旦下〕〔燕大云〕天那。着谁人救我也。〔正末再上科〕〔燕大云〕兄弟被奸夫淫妇将我绑在这里。你救我咱。〔正末唱〕
　　【搅筝琶】急的我心儿跳。好一似热油浇。为甚么干支剌吐着舌头。呆不腾瞪着个眼脑。鼻凹里冷气出。咽喉内热涎潮。元来是一缕麻绦。谁把个活套头将他拴住了。〔带云〕我若来的迟呵。〔唱〕争些儿一命难逃。
　　〔燕大云〕兄弟。我被那奸夫淫妇险些儿断送了也。〔正末云〕哥也。奸和你赶那厮去来。〔同下〕〔燕二云〕我趁着这月色微明。连夜趱到汴梁。救拔我那燕青兄弟去也。〔正末上做撞见科〕〔喝云〕咄。那里来的是什么人。〔燕二云〕你说你是那个。〔正末云〕则我梁山泊好汉燕青的便是。〔燕二云〕兄弟。我便是卷毛虎燕顺。〔燕大云〕喏。报报报。〔燕二云〕怎的。〔燕大云〕元来是我兄弟燕二。大家耍一会。〔正末唱〕
　　【乔木查】俺撩开衣拽起脚。刚转过这林薄。只听的可磕擦闪出个人来到。元来是俺哥哥厮撞着。
　　〔云〕哥哥。我问你。黑夜里到那里去。〔燕二云〕兄弟。我如今也在梁山泊上做个头领了。闻知你和大哥被杨衙内拏下死囚牢里。只在早晚要杀坏你两个。因此上告了一个月假限。特来救你。〔正末唱〕
　　【甜水令】我则道你法灸神针。周流湖海。发卖医药。元来你也要弄俺这家刀。可怎生在旷野荒郊。月黑时光。风高天道。独自个背着衣包。
　　〔燕二云〕我这包裹里都是些金珠宝贝。要将来上下使用。救拔你两个的。〔正末唱〕
　　【折桂令】我有甚犯法违条。只为那淫妇奸夫。险送了你个共乳同胞。你待要使用金银。打通关节。救拔囚牢。则俺燕青呵须不是鹰心雁爪。早跳出虎穴狼巢。〔燕二云〕且喜兄弟今日逍遥无事了也。〔正末唱〕你说甚无事逍遥。争知我怒气难消。我若不杀的这两个无徒也。怎显的我半世英豪。
　　〔杨衙内同搽旦引弓兵上云〕黑洞洞的不知那个死囚那里躲了。大姐。我们且结果了那个绑的去。与你拔了这眼中的钉子哩。〔正末喝云〕兀的不是奸夫淫妇。你往那里走。〔做拏住科〕〔众弓兵云〕不好了。我每走了罢。将军不下马。各自奔前程。〔下〕〔杨衙内云〕我要拏他。倒被他拏了我也。〔搽旦云〕元来是我两个叔叔。我道你是好人那。〔正末云〕将这两个贼男女都执缚定了。押回山寨。见我宋江哥哥去来。〔唱〕
　　【离亭宴歇指煞】半合儿歇息在牛王庙。一直的走到梁山泊。若见俺公明太保。还了俺这石榴色茜红巾。柳叶砌乌油甲。荷叶样烟毡帽。百炼钢打就的长朴刀。五色绒刺下的香绵袄。〔带云〕便是俺大哥也。〔唱〕一齐的去那皖子城中送老。上稍里不眠花。下场头少不得落一会草。
　　〔宋江领偻罗冲上云〕某乃宋江是也。今有兄弟燕青着绊。有燕顺告假救他去了。某如今亲领一枝军马。接应燕青去来。〔做见科〕〔宋江云〕燕青兄弟。这桩事我遣神行太保戴宗打探明白。早已知道也小偻罗将这奸夫淫妇与我绳缠索绑拏上山去。缚在花标树上。杀坏了者。一面敲牛宰马。杀羊造酒。做一个庆喜的筵席。〔词云〕则俺三十六勇耀罡星。一个个正直公平。为燕大主家不正。亲兄弟赶离家庭。杨衙内败坏风俗。共淫妇暗约偷情。将二人分尸断首。梁山上号令施行。这的是与民除害。不枉了浪子燕青。
　　〔音释〕
　　彀音构　踉音凉　跄音鎗　脚音皎　剌音辣　瞪音呈　咽音烟　薄巴毛切　着池烧切　药音耀　巢锄昭切　泊巴毛切　茜阡去声　皖唤上声　罡音刚　离去声
　　题目　梁山泊宋江将令　
　　正名　同乐院燕青博鱼
　　同乐院燕青博鱼杂剧终

《元曲选》　包待制智赚灰阑记杂剧　（明）臧晋叔 编
　　包待制智赚灰阑记杂剧　　（元）李行道 撰
　　●包待制智赚灰阑记杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　张海棠屈下开封府　正名　包待制智勘灰阑记 
　　楔子
　　〔老旦卜儿上云〕老身郑州人氏。自身姓刘嫁的夫主姓张。蚤年亡逝已过。止生下一儿一女。孩儿唤做张林。也曾教他读书写字。女儿唤做海棠。不要说他姿色尽有。聪明智慧。学得琴棋书画。吹弹歌舞。无不通晓。俺家祖传七辈是科第人家。不幸轮到老身。家业凋零。无人养济。老身出于无奈。只得着女儿卖俏求食。此处有一财主。乃是马员外。他在俺家行走。也好几时了。他有心看上俺女孩儿。常常要娶他做妾。俺女孩儿倒也肯嫁他。只是俺这衣食饭碗。如何便割舍得。且待女孩儿到来。慢慢的与他从长计议。有何不可。〔冲末扮张林上云〕自家张林的便是。母亲。俺祖父以来。都是科第出身。已经七辈。可着小贱人做这等辱门败户的勾当。教我在人前。怎生出入也。〔卜儿云〕你说这般闲话做甚么。既然怕妹子辱没了你呵。你自寻趁钱来养活老身。可不好那。〔正旦扮海棠上见科云〕哥哥。你要做好男子。你则养活母亲者。〔张林云〕泼贱人。你做这等事。你不怕人笑。须怕人笑我。我打不得你个泼贱人那。〔做打正旦科〕〔卜儿云〕你不要打他。你打我波。〔张林云〕母亲。不要家烦宅乱。枉惹的人耻笑。我则今日辞了母亲。我往汴京寻我舅舅。自做个营运去。常言道男儿当自强。我男子汉七尺长的身子。出门去便饿死了不成。兀那小贱人。我去之后。你好生看觑母亲。若有些好歹。我不道的轻轻饶了你哩。〔诗云〕匆匆发忿出家门。别寻生理度寒温。男儿有驱长七尺。不信天教一世贫。〔下〕〔正旦云〕母亲。似这等唱叫。几时是了。不如将女孩儿嫁与马员外去罢。〔卜儿云〕儿也说的是。只等马员外来时。我就许下这亲事。则便了也。〔副末扮马员外上云〕小生姓马名均卿。祖居郑州人氏。幼习儒业。颇通经史。因家中有几贯赀财。人皆以员外呼之。则是我平昔间酷爱风流。躭情花柳。此处有个上厅行首张海棠。与小生作伴年久。两意相投。我要娶他。这不消说了。他也常常许道要嫁我。被他母亲。百般板障。只是不肯通口。我想他也无过要多索些财礼意思。闻得海棠近日。与他哥哥张林。唱叫了一场。那张林离了家门。到汴京寻他舅子去了。料得一时间也未必就回。今日恰好是一个吉日良辰。我不免备些财礼求亲去。若是有缘分。得成全这一桩好事。岂不美哉。呀。姐姐正在门首。这也是个彩头。待我见去。〔做见正旦行礼科〕〔正旦云〕员外。你来了也。我再四与母亲说。不如趁我哥哥不在家。许了这门亲事。磨了半截舌头。母亲像有许的意思了。我和你见母亲去。〔马员外云〕妳妳既有此意。也是我修的缘到了。〔做入见科〕〔卜儿云〕员外。我今日为孩儿张林不孝顺。与老身合气。你讨些砂仁来送我。做碗汤吃。〔马员外云〕妳妳。自家孩儿。有甚么气。我如今特备白金百两。专求令爱的亲事。过门之后。但是你家缺柴少米。都是我来支持。定不教你愁没钱使。今日是个大好日辰。妳妳。你接了财礼。许了这亲事罢。〔卜儿云〕左右我的女儿在家。也受不得这许多气。便等他嫁了人去。倒也静办。员外。只是你家里有个大浑家哩。我女孩儿过门来。倘或受他欺负。又不如在家的好。也要与员外说个明白。一发讲倒了。纔好许你这亲事。〔马员外云〕妳妳放心。莫说我马均卿不是那等人。便是我大浑家。也不是那等人。令爱到家时。与我大浑家只是姊妹称呼。并不分甚大小。若是令爱养得一男半子。我的家缘家计。都是他掌把哩。妳妳。再不要你忧虑别的。〔卜儿云〕员外。只要说定了。我受了你的财礼。我家女儿。便是你马家媳妇。只今日便过门去。孩儿也。不是我做娘的割舍得你。你可也做人家媳妇去。再不要当行首了也。〔正旦云〕员外。你那大浑家处。凡百事你须与我做主咱。〔唱〕
　　【仙吕赏花时】凭着我皓首苍颜老母亲。待着我尽世今生不嫁人。〔云〕员外。我可也不爱你别的。〔马员外云〕姐姐。你爱我些甚的来。〔正旦唱〕我只爱你性儿软意儿真。我今日寻的个前程定准。〔带云〕我着那一班姊妹道。张海棠嫁了马员外。可也不枉了。〔唱〕从此后不教人笑我做辱家门。〔同马员外下〕
　　〔卜儿云〕今日将俺女孩儿。嫁马员外去了也。受着他这一百两财礼。也勾老身下半世快活受用哩。如今别无甚事。寻俺旧时姑姊妹们。到茶房中吃茶去来。〔下〕
　　〔音释〕
　　慧音惠　当去声　行音杭　思去声　分去声　姊音子
　　第一折
　　〔搽旦上诗云〕我这嘴脸实是欠。人人赞我能娇艳。只用一盆净水洗下来。倒也开的胭脂花粉店。妾身是马员外的大浑家。俺员外取得一个妇人。叫做什么张海棠。他跟前添了个小厮儿。长成五岁了也。我瞒着员外。这里有个赵令史。他是风流人物。又生得驴子般一头大行货。我与他有些不伶悧的勾当。我一心只要所算了我这员外。好与赵令史久远做夫妻。今日员外不在家。我蚤使人唤他去了。这早晚敢待来也。〔净扮赵令史上诗云〕我做令史只图醉。又要他人老婆睡。毕竟心中爱者谁。则除脸上花花做一对。自家姓赵。在这郑州衙门。做个令史。州里人见我有些才干。送我两个表德。一个叫做赵皮鞋。一个叫做赵哈达。这里有个妇人。他是马均卿员外的大娘子。那一日马员外请我吃酒。偶然看见他大娘子。这嘴脸可可是天生一对。地产一双。都这等花花儿的。甚是有趣。害得我眠里梦里。只是想慕着他。岂知他也看上了我。背后瞒着员外。与我做些不伶悧的勾当。今日他使人唤我。不知有甚事。须索去走一遭。来到此间。径自过去。大嫂。你唤我有何计议。〔搽旦云〕我唤你来。不为别事。想俺两个偷偷摸摸的。到底不是个了期。我一心要合服毒药。谋杀了马员外。俺两个做永远夫妻。可不好么。〔赵令史云〕你那里是我搭识的表子。只当是我的娘。难道你有此心。我倒没此意。这毒药我已备下多时也。〔做取药付搽旦科云〕兀的不是毒药。我交付与你。我自到衙门中办事去也。〔下〕〔搽旦云〕赵令史去了也。我且把这毒药。藏在一处。只等觑个空便。纔好下手。呀。我争些儿忘了。今日却是孩儿的生日。教人请员外来。和他到各寺院烧香。佛面上贴金。走一遭去来。〔下〕〔正旦上云〕妾身张海棠。自从嫁了马员外。可早五年光景。俺母亲也亡化了。连哥哥也不知那里。至今没个消耗。我跟前所生孩儿。叫做寿郎。自生下这孩儿来。就在那褥草之上。则在姐姐跟前抬举。如今长成五岁了也。今日是我孩儿的生日。员外和姐姐领着孩儿。到那各寺院烧香。佛面上贴金去了。下次小的每安排下茶饭。等员外姐姐来家食用。张海棠也。自从嫁了员外。好耳根清净也呵。〔唱〕
　　【仙吕点绛唇】月户云窗。绣帏罗帐。谁承望。我如今弃贱从良。拜辞了这鸣珂巷。
　　【混江龙】毕罢了浅斟低唱。撇下了数行莺燕占排场。不是我攀高接贵。由他每说短论长。再不去卖笑追欢风月馆。再不去迎新送旧翠红乡。我可也再不怕官司勾唤。再不要门户承当。再不放宾朋出入。再不见邻里推抢。再不愁家私营运。再不管世事商量。每日价喜孜孜一双情意两相投。直睡到暖溶溶三竿日影在纱窗上。伴着个有疼热的夫主。更送着个会板障的亲娘。
　　〔云〕怎么这早晚。员外姐姐还不回来。我出门前看波。〔张林上诗云〕腹中晓尽世间事。命里不如天下人。我张林自从和妹子唱叫了一场。出门去寻俺舅子。谁想他跟着一个什么经略相公种师道。到延安府去了。一来投不着主儿。二来又染了一场冻天行的病证。不要说盘缠使尽。连身上的衣服也典卖尽了。走回家来。母亲也亡化了。居房也没了。教我怎么好。闻得妹子嫁了马员外。那员外是好家计。他肯看顾亲眷。要抬举我舅子。有何难处。我如今一径的去投托他。问他借些盘缠使用。可早来到马家门首了。可可的我妹子正在门前。待我去相见咱。妹子祗揖。〔正旦见云〕我道是谁。元来是哥哥。我看你容颜肥胖。倒宜出外。〔张林云〕妹子。你可蚤头一句话儿也。〔正旦云〕哥哥。你敢替母做七来。起坟来。还是吊孝来。〔张林云〕妹子。你不见我吃的。则看我穿的。自家的嘴也养不过。有什么东西与母亲做七起坟那。〔正旦云〕哥哥。俺母亲亡化。一应送终的衣衾棺椁之费。那些儿不亏了马员外来。〔张林云〕妹子。这虽是马员外把我母亲发送。还是多亏了你。我知道了也。〔正旦唱〕
　　【油葫芦】自丧了亲爷撇下个娘。偏你敢不姓张。怎教咱辱门败户的妹子去支当。〔张林云〕妹子。不必敲打我了。我也知道。多多的亏了你也。〔正旦唱〕到今日你便安排着这一句甜话儿来寻访。〔张林云〕妹子。我今日特来投托。你怎做下这一个冷脸儿那。〔正旦唱〕也不是俺便做下的这一个冷脸儿难亲傍。想当日你怒烘烘的挺一身。急煎煎的走四方。〔张林云〕妹子。这旧话也休提了。〔正旦唱〕我则道你怎生发迹身荣旺。怎还穿着这蓝蓝缕缕的这样旧衣裳。
　　〔张林云〕妹子。我和你是一父母生的兄妹。你哥哥便有甚的不是。你也将就些儿。不要记怨了。〔正旦唱〕
　　【天下乐】哥哥也你便有甚脸今朝到我行。听说罢这衷也波肠。〔张林云〕妹子也。我也是出于无奈。特特投奔你来。没奈何。不论多少。赍发些盘缠使用。等我好去。〔正旦唱〕口声声道是无奈何。哥哥也你既无钱呵怎生走汴梁。〔张林云〕妹子。你也不必多说了。你不賷发我。教那个賷发我。〔正旦唱〕你今日投奔我个小妹子。只要我賷发你个大兄长。〔带云〕你不道来。〔唱〕可不道是男儿当自强。
　　〔张林云〕妹子。你不曾忘了一句儿也。打落的我勾了。你则是賷发我去者。〔正旦云〕哥哥不知。俺这衣服头面。都是为员外与姐姐的。我怎做的主好与人。除这些有甚的盘缠好賷发的你。哥哥。你则回去了罢。休来这门首也。〔做不礼入门科〕〔张林云〕妹子。你好狠也。你是我同胞亲妹子。我特投逩着你。一文盘缠也不与我。倒花白了我这许多。我如今也不回去。只在这门首等着。待他马员外来。或者有些面情。也不见得。〔搽旦上云〕我是马员外的大浑家。领着孩儿烧香。我先回来了。呀。怎么我家解典库门首。立着个教化头。你在此有甚么勾当。〔张林云〕姐姐休骂。小人是张海棠的哥哥。来寻我妹子的。〔搽旦云〕原来你是张海棠的哥哥。这等是舅舅了。你可认的我么。〔张林云〕小人不认的那壁姐姐。〔搽旦云〕则我便是马员外的大浑家。〔张林云〕我小人眼拙不认的。大娘子是必休恠。〔做揖科〕〔搽旦云〕舅舅。你要寻你妹子怎么。〔张林云〕说也惶恐。因为贫难。无以度日。要寻我妹子。讨些盘缠使用。〔搽旦云〕他与你多少。〔张林云〕他道家私里外。都是大娘子掌把着哩。自做不得主。一些没有。〔搽旦云〕舅舅不知。自从你妹子到我家来。添了一个孩儿。如今也五岁了。这是你的外甥。现今我家大小家私。都着他掌把。我是没儿子的。〔做敲胸科云〕一些也没分了。你是张海棠的哥哥。便是我亲哥哥一般。我如今过去。问他讨些盘缠与你。若有呵。你也休欢喜。若无呵。你也休烦恼。只看你的造化。你且在门首待者。〔张林云〕小人知道。好一个贤慧的妇人也。〔正旦见搽旦科云〕姐姐。你先回来了。劳动着姐姐哩。〔搽旦云〕海棠。门首立着的是什么人。〔正旦云〕是海棠的哥哥。〔搽旦云〕哦。原来是你的哥哥。他来这里做甚么。〔正旦云〕他问妹子讨些盘缠使用。〔搽旦云〕你便与他些不得。〔正旦云〕我这衣服头面。都是员外和姐姐与我的。教我可什么与他。〔搽旦云〕这衣服头面与了你。就是你的了。便与你哥哥也何妨。〔正旦云〕姐姐。敢不中么。倘员外查起我这衣服头面。教我说甚的那。〔搽旦云〕员外查时。我替你说。还再做些与你。快解下来。送与你哥哥去罢。〔正旦做解下科云〕既是姐姐许了。我便脱了这衣服。除下这头面。与我哥哥去。〔搽旦云〕怕我拿了你的。将来。待我送他去。〔做取砌末出见科云〕舅舅。则为你这盘缠。连我也替你恼起来。那知道你家妹子。这般个狠人。放着许多衣服头面。一些儿不肯与你。只当剔他身上的肉一般。这几领衣服。几件头面。是我爹娘陪嫁我的。送与舅舅。权做些儿盘缠使用。舅舅。你则休嫌轻道少者。〔张林收科云〕多谢大娘子。小人结草衔环。此恩必当重报。〔做谢科搽旦回礼云〕舅舅。员外不在家。不好留的你茶饭。休怪也。〔下〕〔张林云〕我则道这衣服头面。是我妹子的。那知是他大娘子的。你是我一父母所生的亲妹子。我讨些盘缠使用。并无一文。倒花白我一场。这大娘子我与他是各白世人。赍发我衣服头面。我想他家中大妻小妇。必有争差。少不得要告状打官司的。我如今将这头面。兑换些银两。买个窝儿。做开封府公人去。妹子。你常拣吉地上行。吉地上坐。休要咱两个轴头儿厮抹着。若告到官中。撞见我时。我一杖子起你一层皮哩。〔下〕〔搽旦见正旦科云〕海棠。你这衣服头面。与你哥哥去了也。〔正旦谢云〕索是生受姐姐来。只怕员外回时。若问起呵。望姐姐与我方便一声。〔搽旦云〕不妨事。放着我哩。〔正旦下〕〔搽旦云〕海棠也。你哥哥将那衣服头面去。怕不欢喜。只是员外问起时。我倒替你愁哩。〔马员外引倈儿上云〕我马均卿。自从娶了张海棠添了这个孩儿。叫做寿郎。可早五岁也。今日是寿郎的生日。到各寺院烧香去。见子孙娘娘庙。有倾颓去处。舍些钱钞。与他修理。因此又躭阁了一会。可蚤来到门首也。〔搽旦同正旦迎科〕〔正旦云〕员外回来了。索是辛苦也。我去取茶来者。〔下〕〔马员外云〕大嫂。那海棠的衣服头面。怎生都不见了那。〔搽旦云〕员外不问。我也不好说。你因为他生了孩儿。十分的宠用着他。谁想他在你背后。养着奸夫。常常做这不怜悧的勾当。今日我和员外烧香去了。他把这衣服头面。都与奸夫拿去。正要另寻什么衣服头面。胡乱遮掩。被我先回来撞破了。是我不许他再穿衣服。重戴头面。只等员外回来。自家整理。这须不是我妬他。是他自做出来的。〔马员外云〕原来海棠将衣服头面与奸夫去了。可知道来。他是风尘中人。有这等事。兀的不气杀我也。〔做唤正旦打科云〕我打你这不良的贱人。〔搽旦撺调科云〕员外打的好。似这等辱门败户的贱人。要他何用。则该打死他罢。〔正旦云〕我这衣服头面。本不肯与俺哥哥将去。都是他再三撺掇我来。谁想到员外跟前。又说我与了奸夫。着我有口难分。这都是张海棠自家不是了也。〔唱〕
　　【那咤令】我当初自伤。别无甚忖量。别无甚忖量。将他来不防。将他来不防。可送咱这场。俺越打得手脚儿慌。他越逞着言词儿谤。端的个狠毒世上无双。
　　〔马员外气科云〕你是生儿子的。做这等没廉没耻的事。兀的不气杀我也。〔搽旦云〕员外。你气怎的。只是打杀他便了帐也。〔正旦唱〕
　　【鹊踏枝】普天下有的婆娘。谁不待要占些独强。几曾见这狗行狼心。搅肚蛆肠。〔带云〕你养着奸夫。倒着我有这屈事也。〔唱〕倒屈陷我腌■〈月替〉勾当。〔带云〕也怪不得他赃埋我来。〔唱〕也只是我不合自小为娼。
　　〔搽旦云〕可知道你这贱人。旧性复发。把衣服头面。与了奸夫去。瞒着夫主。做这等勾当哩。〔正旦唱〕
　　【寄生草】便是那狠毒的桑新妇。也不似你这个七世的娘。倒说我实心儿主意瞒家长。〔搽旦云〕谁着你背地里养着奸夫。还强嘴那。〔正旦唱〕他道我共奸夫背地常来往。他道我会支吾对面舌头强。不争将滥名儿揣在我跟前。姐姐也便是将个屎盆儿套住他头上。
　　〔马员外做不快科云〕则被这小贱人直气杀我也。大嫂。怎生这一会儿。我身子甚是不快。你可煎一碗热汤儿我吃。〔搽旦云〕这都是海棠的小贱人。气出员外病来。海棠。你快些去。热热的煎碗汤来。与员外吃。〔正旦云〕理会的。〔唱〕
　　【后庭花】恰纔我脊梁上捱了棍棒。又索去厨房中煎碗热汤。一任他男子汉多心硬。大刚来则是俺这婆娘每不气长。〔做下捧汤上云〕姐姐。兀的不是汤。〔搽旦云〕拿汤来。我试尝咱。〔做尝科云〕还少些盐酱。快去取来。〔正旦应下〕〔搽旦云〕前日这一服毒药。待我取将来。倾在这汤儿里。〔做倾药科云〕海棠。快来。〔正旦上唱〕怎这般忒慌张。连催盐酱。〔云〕姐姐。兀的不是盐酱。〔搽旦做调汤科云〕海棠。你将去。〔正旦云〕姐姐。你将去波。怕员外见了我越气也。〔搽旦云〕你不去。员外又道你恼着他哩。〔下〕〔正旦云〕理会得。员外。你吃口汤儿波。〔员外做接吃科〕〔正旦唱〕则见他闷沉沉等半晌。苦恹恹口内尝。〔员外做死科〕〔正旦惊云〕员外。你放精细者。〔唱〕为甚的黄甘甘改了面上。白邓邓丢了眼光。
　　【青哥儿】呀。諕的我胆飞魂丧。不由不两泪千行。眼见的四体难收一命亡。撇下了多少房廊。几处田庄。两个婆娘。五岁儿郎。从今后无捱无靠。母子每守孤孀。孩儿也你将个谁依仗。
　　〔正旦哭云〕姐姐。员外死了也。〔搽旦哭上云〕我那员外也。忍下的就撇了我去也。海棠。你这小贱人。适纔员外是个好好的。怎生吃你这一口汤。便会死了。这不是你药死的。是那个弄死的。〔正旦云〕姐姐。这汤你也尝过来。偏是你不药死。则药死员外。〔做哭科云〕天那。兀的不苦痛杀我也。〔搽旦云〕下次小的每。那里与我高原选地。破木造棺。把员外埋殡了者。〔做家僮上抬员外下科搽旦云〕海棠。你这小贱人。则等送了员外出去。我慢慢的摆布你。看你好在我家里过得那。〔正旦哭云〕姐姐。员外无了。这家私大小。我都不要。单则容我领了孩儿去罢。〔搽旦云〕孩儿是那个养的。〔正旦云〕是我养的。〔搽旦云〕你养的。怎不自家乳哺了。一向在我身边。煨干避湿。咽苦吐甜。费了多少辛勤。在手掌儿上抬举长大的。你就来认我养的孩儿。这等好容易。你养了奸夫。合毒药谋杀了员外。更待干罢。你要官休。还是要私休。〔正旦云〕怎生是官休。怎生是私休。〔搽旦云〕你要私休。将一应家财房廊屋舍带孩儿都与了我。只把这个光身子走出门去。你要官休呵。你药死亲夫。好小的罪名儿。我和你见官去。〔正旦云〕我原不曾药死亲夫。怕做甚么。情愿和你见官。〔搽旦云〕明有官防。你不怕告官。我就拿你去。〔正旦云〕我不怕。告官去。告官去。〔唱〕
　　【赚煞】且休问你真实。休问咱虚谎。现放着剃胎头收生的老娘。则问他谁是亲娘谁是继养。〔搽旦云〕我是孩儿的的亲亲的亲娘。这孩儿是我的的亲亲的亲儿。是娘的心肝。娘的■〈月者〉子。娘的脚后跟。那一个不知道的。〔正旦唱〕怎瞒得过看生见长的街坊。〔搽旦云〕你合毒药。谋死员外。也是我赃埋你的。〔正旦云〕这毒药呵。〔唱〕你平日里预收藏。闇闇的倾下羹汤。〔搽旦云〕明明是你下这毒药在汤儿里。怎赖得我。怕你不去偿命。〔正旦唱〕这的是谁药死亲夫可要将性命偿。你畅好是不良。送的人来寃枉。则普天下大浑家那里有你这片歹心肠。〔下〕 
　　〔搽旦云〕如何。中了俺的计也。眼见得这家私大小带孩儿。都是我的。〔做沉吟科云〕嗨。事要三思。免劳后悔。你也合寻思波。这孩儿本等不是我养的。他要问那剃胎头收生的老娘。和那看生见长的一起街坊邻舍做证见。若到官呵。他每不向我。可不干着这一番。我想来。人的黑眼珠子。见这白银子没个不要的。则除预先安顿下他。见人头。与他一个银子。就都向着我了。则是衙门官吏。也要安置停当。怎得赵令史到来。和他商量告状的事。可也好那。〔赵令史上云〕纔说姓赵。姓赵便到。我赵令史。数日不曾去望马大娘子。心里痒痒的。好生想他。只是丢不下。如今到他门首。他家没主人了。怕做甚的。径自入去。〔见搽旦科云〕大娘子只。被你想杀我也。〔搽旦云〕赵令史。你不知道马员外被我药死了也。如今和海棠两个打官司。要争这家缘家计。连这小厮。你可去衙门打点。把官司上下。布置停当。趁你手里。完成这桩事。我好和你做长远夫妻也。〔赵令史云〕这个容易。只是那小厮。原不是你养的。你要他怎的。不如与他去的干凈。〔搽旦云〕你也枉做令史。这样不知事的。我若把这小厮与了海棠。到底马家子孙。要来争这马家的家计。我一分也动他不得了。他无过是指着收生老娘。和街坊邻里做证见。我已都用银子买转了。这衙门以外的事。不要你费心。你只替我打点衙门里头的事便了。〔赵令史云〕大娘子说的是。这等你蚤些来告状。我自到衙门打点去也。〔下〕〔搽旦云〕赵令史去了。则今日我封锁了房门。结扭了海棠告状去走一遭。〔词云〕常言道人无害虎心。虎有伤人意。我说道人见老虎谁敢汤。虎不伤人吃个屁。〔下〕
　　〔音释〕
　　长音掌　合音鸽　空去声　推退平声　种音冲　傍去声　行去声　腌音庵　■〈月替〉音簪　强音绛　晌音赏　中去声
　　第二折
　　〔净扮孤引祗从上云〕小官郑州太守苏顺是也。〔诗云〕虽则居官。律令不晓。但要白银。官事便了。可恶这郑州百姓。欺侮我罢软。与我起个绰号。都叫我做模棱手。因此我这苏模棱的名。传播远近。我想近来官府尽有精明的。作威作福。却也坏了多少人家。似我这苏模棱。闇闇的不知保全了无数世人。怎么晓得。今日坐起蚤衙。左右。与我抬放告牌出去。〔祗从云〕理会的。〔搽旦扯正旦倈儿上云〕我和你见官去来。寃屈也。〔正旦云〕你且放手者。〔唱〕
　　【商调集贤宾】火匝匝把衣服紧揝着。〔搽旦云〕你药死亲夫。该死罪的。我放了你。倒等你逃走去了。〔正旦唱〕你道我该死罪怎生逃。〔带云〕张海棠也。〔唱〕我则道嫁良人十成九稳。今日个越不见末尾三稍。则我这负屈的有口难言。赤紧的原告人见世生苗。这一场没揣的罪名除非天地表。〔搽旦云〕可知道你药死了亲夫。自有个天理神明鉴察。〔正旦唱〕我将这虚空中神灵来祷告。便做道男儿无显迹。可难道天理不昭昭。
　　〔搽旦云〕小贱人。这里是开封府门首了。你若经官发落。这绷扒吊拷。要桩桩儿捱过。不如认了私休。也还好收拾哩。〔正旦云〕便打杀我也说不得。我情愿和你见官去。〔唱〕
　　【逍遥乐】你道是经官发落。怎的支吾这场棒拷。我则道人命事须要个归着。怎肯把药死亲夫罪屈招。平白地落人圈套。拚守着七贞九烈。怕甚么六问三推。一任他万打千敲。
　　〔搽旦叫云〕寃屈也。〔孤云〕什么人在衙门首叫寃屈。左右。与我拿过来。〔祗从拿进科云〕当面。〔搽旦正旦倈儿跪见科〕〔孤云〕那个是原告。〔搽旦云〕小妇人是原告。〔孤云〕这等。原告跪在这壁。被告跪在那壁去。〔各跪开科〕〔孤云〕唤原告上来。你说你那个词因。等我与你做主。〔搽旦云〕小妇人是马均卿员外的大浑家。〔孤做惊起云〕这等。夫人请起。〔祗从云〕他是告状的。相公怎么请他起来。〔孤云〕他说是马员外的大夫人。〔祗从云〕不是什么员外。俺们这里有几贯钱的人。都称他做员外。无过是个土财主。没品职的。〔孤云〕这等着他跪了。你说词因上来。〔搽旦云〕这个叫做张海棠。是员外娶的个不中人。〔祗从喝科云〕■〈口退〉。敢是个中人。〔搽旦云〕正是个中人。他背地里养着奸夫。同谋设计。合毒药药杀了丈夫。强夺我所生的孩儿。又混赖我家私。告大人与小妇人做主咱。〔孤云〕这妇人会说话。想是个久惯打官司的。口里必力不剌说上许多。我一些也不懂的。快去请外郎出来。〔祗从云〕外郎有请。〔赵令史上云〕我赵令史。正在司房里趱造文书。相公呼唤我。必是有告状的。又断不下来。请我去帮他哩。〔做见科云〕相公。你整理甚么事不下来。〔孤云〕令史。有一起告状的在这里。〔赵令史云〕待我问他。兀那妇人告甚么。〔搽旦云〕告张海棠药杀亲夫。强夺我孩儿。混赖我家私。可怜见与我做主咱。〔赵令史云〕拿过那张海棠来。你怎生药杀亲夫。快快从实招来。若不招呵。左右。与我选下大棍子者。〔正旦唱〕
　　【梧叶儿】厅阶下。膝跪着。听贱妾说根苗。〔赵令史云〕你说。你说。〔正旦唱〕狼虎般排着祗从。神鬼般设着六曹。〔赵令史云〕你药杀亲夫。这是十恶大罪哩。〔正旦唱〕若妾身犯下分毫。相公也我情愿吃那杀丈夫的绷扒吊拷。
　　〔赵令史云〕你当初是什么人家的女子。怎生嫁与那马员外来。你说与我听波。〔正旦唱〕
　　【山坡羊】念妾身求食卖笑。本也是旧家风调。则为俺穷滴滴子母每无依靠。捱今宵。到明朝。谢的个马均卿一见投他好。下钱财将妾身娶做小。他莺燕交。咱成就了。
　　〔赵令史云〕原来是个娼妓出身。便也不是个好的了。你既然马员外娶到家。可曾生得一男半女么。〔正旦唱〕
　　【金菊香】我与他生男长女受劬劳。〔赵令史云〕你家里有什么人。也还往来么。〔正旦唱〕俺哥哥因为少吃无穿来投托。曾被我赶离门恰和他两个厮撞着。〔赵令史云〕是你的哥哥。便和他厮见。也不妨事。〔正旦云〕俺姐姐道。海棠。既是你哥哥来投逩你时。你便没银子。何不解下这衣服头面。与他做盘缠使用去。〔赵令史云〕这般说也是他好意。〔正旦云〕我信了他。将这些衣服头面与哥哥去了。等的员外回来。问道海棠的衣服头面。为何不见。他便道。瞒着员外。都与奸夫了也。〔唱〕岂知他有两面三刀。向夫主厮搬调。
　　〔搽旦云〕哎哟。我是这郑州城里第一个贤慧的。倒说我两面三刀。我搬调你甚的来。〔赵令史云〕这都小事。我不问你。只问你为何药死了亲夫。强夺他孩儿。混赖他家私。一一的招来。〔正旦唱〕
　　【醋葫芦】俺男儿气中了。丕地倒。醒来时俺姐姐自扶着。〔带云〕他道。海棠。员外要汤吃。你去煎来。〔唱〕煎的一碗热汤来又道是盐酱少。〔带云〕他赚的我取盐酱去呵。〔唱〕谁承望闇倾着毒药。〔带云〕员外纔把这汤吃不的一两口。就死了也。相公。你试寻思波〔唱〕怎便登时间火焚了尸首葬在荒郊。
　　〔赵令史云〕这毒药明明是你的了。你怎么又要强夺他孩儿。混赖他家私。有何理说。〔正旦云〕这孩儿原是我养的。相公。你只唤那收生的刘四婶。剃胎头的张大嫂。并邻里街坊问时。便有分晓。〔赵令史云〕这个也说的是。左右。快去拘唤那老娘街坊来者。〔孤做票臂科〕〔祗从出唤云〕老娘街坊人等。衙门中唤你哩。〔二净扮街坊二丑扮老娘上净云〕常言道。得人钱财。与人消灾。如今马员外的大娘子。告下来了。唤我们做证见哩。这孩儿本不是大娘子养的。我们得过他银子。则说是他养的。你们不要怕打。说的不明白。〔净丑等云〕这个知道。〔做随祗从入跪科云〕当面。〔赵令史云〕你是街坊么。这孩儿是谁养的。〔二凈云〕那马员外是个财主。小的每平日也不往来。五年前因他大娘子养了个儿子。小的们街坊邻里。各人三分银子与他贺喜。那员外也请小的每吃满月酒。看见倒生的一个好哇哇。以后每年儿子生日。那员外同着大娘子。领了儿子到各寺院烧香去。〕这是一城人都看见的。也不只是小的们这几个〔赵令史云〕这等明明是他大娘子养的了。〔正旦云〕相公。这街坊都是他用钱买转了的。听不得他说话。〔二净云〕我每买不转的。都是倾心吐胆说真实的话。若有半句说谎。你嘴上害碗大的疔疮。〔正旦唱〕
　　【幺篇】现放着收生的刘四婶。剃胎头的张大嫂。俺孩儿未经满月蚤问道我十数遭。今日个浪包娄到公庭混赖着您街坊每常好是不合天道。得这些口含钱直恁般使的坚牢。
　　〔云〕相公。则问这两个老娘。他须知道。〔赵令史云〕兀那老娘。这个孩儿是谁养的。〔刘丑云〕我老娘收生。一日至少也收七个八个。这等年深岁久的事。那里记得。〔赵令史云〕这孩儿只得五岁。也不为久远。你只说实是谁养的。〔刘丑云〕待我想来。那一日产房里。关得黑洞洞的。也不看见人的嘴脸。但是我手里摸去。那产门像是大娘子的。〔赵令史云〕■〈口退〉。张老娘你说。〔张丑云〕这一日他家接我去与小厮剃胎头。是大娘子抱在怀里。则见他白松松两只料袋也似的大妳妳。必定是养儿子的。纔有这妳食。岂不是大娘子养的。〔正旦云〕你两个老娘。怎么都这般向着他也。〔唱〕
　　【幺篇】老娘也那收生时我将你悄促促的唤到卧房。你将我慢腾腾的扶上褥草。老娘也那剃头时堂前香烛是谁烧。你两个都不为年纪老。怎么的便这般没颠没倒。对官司不分个真假辨个清浊。
　　〔赵令史云〕何如。两个老娘。都说大娘子养的。可不是你强夺他的孩儿了。〔正旦云〕相公。街坊老娘。都是得过他钱买转了的。这孩儿虽则五岁。也省的人事了。你则问我孩儿咱。〔搽旦扯倈儿云〕你说我是亲娘。他是妳子。〔倈儿云〕这个是我亲娘。你是我妳子。〔正旦云〕可又来。我的乖乖儿嚛。〔唱〕
　　【幺篇】哎儿也则你那心儿里自想度。自喑约。见您娘苦恹恹皮肉上捱着荆条。则你那出胞胎便将人事晓。须记的您娘亲三年乳抱。怎禁这桑新妇当面闹抄抄。
　　〔赵令史云〕这孩子的话。也不足信。还以众人为主。只一个孩儿。还要强夺他的。这混赖家私。一发不消说了。你快把药杀亲夫一事招了者。〔正旦云〕这药杀亲夫。并不干我事。〔赵令史云〕这顽皮贼骨。不打不招。左右。与我采下去。着实打呀。〔祗从做打正旦发昏科〕〔搽旦云〕打的好。打的好。打杀了可不干我事。〔赵令史云〕他要诈死。左右。与我采起来。〔祗从做采科〕〔正旦做醒云〕哎哟。天那。〔唱〕
　　【后庭花】我则见飕飕的棍棒拷。烘烘的脊背上着扑扑的精神乱。悠悠的魂魄消。他每紧揝住我头梢〔祗从云〕■〈口退〉。快招了者。不强似这等受苦。〔正旦唱〕则听的耳边厢大呼小叫。似这般恶令史肯恕饶狠公人显懆暴。〔赵令史云〕你招。那奸夫是谁。〔孤云〕他又不肯招。待我权认了罢。〔正旦唱〕被官司强逼着。指奸夫要下落。
　　【双鴈儿】我向那鬼门关寻觅到有两三遭。您这般顺人情。有甚好。则我这脓血临身要还报。有钱的容易了。无钱的怎打熬。
　　〔赵令史云〕左右。再与我打着者。〔正旦云〕我也是好人家儿女。怎么捱得这般打拷。只得屈招了罢。相公。是妾身药杀了丈夫。强夺他孩儿。混赖他家私来。天那。兀的不屈杀我也。〔赵令史云〕我屈千屈万。纔屈的你一个儿哩。既是招了。左右。着那张海棠画了字。上了长枷。点两个解子。押送开封府定罪去。〔孤云〕左右。将那新做的九斤半的大枷与他带。〔祗从云〕理会的。〔做上枷科〕〔祗从云〕犯人上枷。〔正旦云〕天那。〔唱〕
　　【浪里来煞】则您那官吏每忒狠毒。将我这百姓每忒凌虐。葫芦提点纸将我罪名招。我这里哭啼啼告天天又高。几时节盼的个清官来到。〔赵令史云〕掌嘴。我这衙门里问事。真个官清法正。件件依条律的。还有那个清官清如我老爷的。〔正旦哭科唱〕则我这泼残生怎熬出这个死囚牢。〔同祗从下〕
　　〔赵令史云〕这事问成了也。干证人都着宁家去。原告保候。听开封府回文发落。〔众叩头同下〕〔赵令史云〕我问了一日事。肚里饥了。回家吃饭去也。〔下〕〔孤云〕这一桩虽则问成了。我想起来。我是官人。倒不由我断。要打要放。都凭赵令史做起。我是个傻厮那。〔诗云〕今后断事我不嗔。也不管他原告事虚真。笞杖徒流凭你问。只要得的钱财做两分分。〔下〕
　　〔音释〕
　　罢与疲同　揝音昝　着池烧切　落音涝　从去声　捱去声　劬音渠　托音讨　调平声　药音耀　浊虽稍切　度多劳切　约音耀　懆音灶　虐音要　傻商鲊切
　　第三折
　　〔丑扮店小二上诗云〕我家卖酒十分快。干凈济楚没人赛。茅厕边厢埋酒缸。裤子解来做醡袋。自家是个卖酒的。在这郑州城十里铺上。开着个酒务儿。但是南来北往。经商客旅。都来我这店里吃酒。我今日开开这店门。烧的这旋锅儿里热着。看有什么人来。〔二凈扮解子同正旦上〕〔正旦做跌起坐科〕〔董凈云〕小子是郑州衙门里有名的公人。叫做董超。这个兄弟叫做薛霸。解这妇人张海棠。到开封府定罪去。■〈口退〉。兀那妇人。你也行动些儿。你看这般大风大雪哩。肚中饥饿了。有什么盘缠使用。也拿些出来。等我们买碗酒吃。好趱路去。〔做打科〕〔正旦做起科云〕哥哥。你休打我。我是屈受罪的人。死在旦夕。那讨半分盘缠送你。只望可怜见咱。〔董凈云〕兀那妇人。你当初怎生药杀亲夫。混赖他孩儿来。你慢慢的说与我听波。〔正旦云〕则我这身上罪何日开除。腹中寃向谁诉与。被他人混赖了我孩儿。更陷我毒杀夫主。吃不过吊拷绷扒。撞不着清廉官府。〔薛凈云〕我兄弟两个。曾见你半厘錾口儿。是那个要了你银子。说清廉不清廉。〔正旦云〕那个是见义当为。肯怜咱这般苦楚。湿浸浸棒疮疼痛。哽噎噎千啼万哭。空荡荡那讨一餐。薄怯怯衣裳蓝缕。沉点点铁锁铜枷。软揣揣婆娘妇女。哎。你个恶狠狠解子怎知。哥哥也。我委实的衔寃负屈。〔董凈云〕便说杀寃屈。须不是我们带累你的。教我怎生可怜你。雪越大了。行动些。〔正旦唱〕
　　【黄锺醉花阴】头上雪何曾住半霎。摧林木狂风乱刮。我这里躭烦恼受嗟呀。走的来力尽筋乏。又加上些脓撼撼的棒疮发。〔薛凈云〕着我们当这等苦差。还不走哩。〔做打科〕〔正旦唱〕怎当这嗔忿忿叫吖吖。但走的慢行的迟他可便舍命的打。
　　〔董凈云〕你当初不招也罢。谁着你招了来。〔正旦云〕哥哥。不嫌烦絮。听我说咱。〔唱〕
　　【喜迁莺】遭这场无情的官法。方信道漫漫黄沙。怎当的他家将咱苦打。逼勒得将招伏文状押。到今日有谁来怜见咱。似这等衔寃负屈。空吃尽吊拷绷扒。
　　〔董凈云〕兀那妇人。你打挣些。转过这山坡去。我着你坐一会再走。〔正旦唱〕
　　【出队子】蚤来到山坡直下。冻钦钦的难立扎。〔做走跌科唱〕脚稍天腾的吃个仰剌叉。〔董凈喝云〕起来。〔正旦唱〕哎。你个火性紧的哥哥厮觑■〈口叚〉。须是这光出律的冬凌田地滑。
　　〔薛凈云〕千人万人走不滑。偏是你走便滑。待我先走。若是不滑呵。我打折你这腿。〔做走跌科云〕真个这里有些滑。〔张林上云〕自家张林的便是。在这开封府当着个祗候。今有包待制西延边赏军。差着我去迎接回来。好大雪也。天那。也住一住儿波。〔正旦做见科云〕这一个走的。好像俺哥哥张林。〔唱〕
　　【刮地风】绰见了容颜敢是他。莫不我泪眼昏花。再凝睛仔细观瞻罢。却原来正是无差。我这里挺一挺耸着肩胛。摆一摆摩着腰胯。紧待赶更那堪带锁披枷。〔张林做看见云〕这一个带锁披枷的妇人。是那里解将来的。〔正旦叫云〕哥哥。〔唱〕哥哥也。且住咱。将妹子怎生提拔。〔叫云〕哥哥。〔唱〕你是个洛伽山观世的活菩萨。这里不显出救人心待怎么。
　　〔叫云〕哥哥。救你妹子咱。〔张林云〕你是谁。〔正旦云〕我是你妹子海棠。〔张林做打推科云〕这泼娼根。那一日谢你好賷发我也。〔做走科〕〔正旦做哭赶科唱〕
　　【四门子】我道他为甚的声声把我娼根骂。似这等无明火难按纳。却原来正是他。见了咱。思量起在前雠恨杀。正是他。见了咱。不邓邓嗔生怒发。
　　〔张走正旦赶上做扯衣服张林做摔科正旦叫云〕哥哥也。〔唱〕
　　【古水仙子】他他他不认咱。我我我舍性命向前赶上他。恰恰恰待扯住他衣服。〔董凈做扯正旦发科云〕被这妇人定害杀人也。〔正旦唱〕早早早又被揪挦了头发。〔张林云〕泼娼根放手。〔正旦唱〕。告告告狠爹爹宁耐唦。来来来听妹子细说根芽。〔张林云〕你这泼娼根。你早知今日。当初那衣服头面。把些儿与我做盘缠不得。〔正旦唱〕他他他坑杀人机谋狡猾。你你你是将我这头面金钗插。我我我因此上受波查。
　　〔云〕哥哥。你妹子这场天来大祸。都在这衣服头面上起的。你妹子当初不敢便将衣服头面。与你做盘缠使用。也则怕那妇人来。岂知他教我解下来与哥哥将的去。待员外回时。却说我养着奸夫。将衣服头面。都送他去了。气的员外成了病。又将毒药闇地谋死。倒把你妹子拖到官司。问了个药杀亲夫。混赖孩儿的罪名。天那。可怜冤屈杀人也。〔张林云〕这衣服头面是谁的。〔正旦云〕是你妹子的。〔张林云〕是你的。这歹弟子孩儿说道是他爷娘陪嫁的。这等我错怪了你。前面有所酒店。我和你且吃锺酒去来。〔同解子到酒店科云〕卖酒的将酒来。〔丑扮店保上云〕有有有。请里面坐。〔张林云〕兀那解子。我是开封府五衙都首领。叫做张林。这个就是我的亲妹子。我如今也接包待制回去。你一路上与我好生看觑咱。〔董净云〕哥哥不劳分付。只要到府时。早些打发我批回。〔张林云〕这个容易。妹子。那个妇人。我只道他贤慧。却原来有这般狠毒。你可怎生放得下他。〔正旦唱〕
　　【古寨儿令】那婆娘面子花花。你则道所事贤达。搬调的男儿问咱家。他便逞俐齿。弄伶牙。对面说三般话。
　　【古神仗儿】他道我将男儿药杀。又道我将家私来尽把。又道我要混赖他孩儿。拖我去州衙中告发。也不管难捱难熬。只一味屈敲屈打。活断送在剑头刀下。这的是谁做就死冤家。哎。都是那搅蛆扒。
　　〔云〕哥哥。你在这里。我要见风去也。〔下〕〔赵令史同搽旦上云〕自家赵令史的便是。如今将张海棠解上开封府去。我想那海棠。又无甚么亲人讨命。不若到路上结果了他。何等干凈。因此特特拣两个能事的公人董超薛霸解去。起身时节。每人与了五两银子。教他不必远去。只在僻静处所。便好下手。怎么不见来回话。事有可疑。只得和大嫂亲自打听一遭去来。〔搽旦云〕这等雪天。走了这一会。好生寒冷。我们且到酒店中买碗酒吃。暖暖寒再走。〔赵令史云〕大嫂说的是。〔做进店正旦见科云〕好也。他同奸夫赶到这里。待我对哥哥说来。〔唱〕
　　【节节高】这婆娘好生心狠。好生胆大。相赶到这里。要干罢如何干罢。〔云〕哥哥。奸夫奸妇。都在这店里。咱和你拿他去来。〔张林云〕兄弟。你撮哺着。我拿那奸夫奸妇去也。〔正旦唱〕忙出去。休惊散。快捉拿。这的是谁风情谁当罪法。
　　〔张林同正旦出捉科〕〔二净做摆手令走科〕〔正旦扯住搽旦科〕〔搽旦逩脱同赵令史走科〕〔正旦唱〕
　　【挂金索】我这里揝住衣服。则被他撇撒我阶直下。因此上走了婆娘。空做一场话。枉着我哥哥。气力有天来大。只恨那摆手的公人。倒说道放了奸夫罢。
　　〔张林云〕兀那解子。你这精驴禽兽。你和他一衙门中人。你摆着手教他走了。我是开封府五衙都首领。就打你一顿。怕你告了我来。〔做打科〕〔董凈云〕你是上司弓兵打得我。这妇人恰是我管的囚人。我可打得他。〔做打正旦科〕〔正旦唱〕
　　【尾声】他是奉命官差将我紧监押。不争你途路上两下争差。〔张林揪董净发科〕〔董净揪正旦发科〕〔正旦唱〕把我个病恹恹的罪囚没乱杀。
　　〔酒保拦住科云〕你们还了酒钱去。〔薛净云〕唗。有甚么酒钱还你。〔踢倒科同下〕〔酒保云〕你看我这悔气。今日在店门首等了半日。等得三四个人来买酒吃。不知为何打将起来。把两个好主儿。也打了去。一文钱也不曾卖的。我如今也不开这酒店。另寻个买卖做罢。〔诗云〕这桩营生不爽快。常常被人欠酒债。我今放倒望竿关上门。不如去吊水鸡也有现钱卖。〔下〕
　　〔音释〕
　　济上声　醡音诈　錾才敢切　哭音苦　屈丘雨切　霎双鲊切　刮音寡　乏扶加切　撼含去声　发方雅切　法方雅切　押羊架切　绷音崩　扎庄洒切　剌音辣　■〈口叚〉音呀　滑呼佳切　胛江雅切　拔邦加切　伽音笳　纳囊亚切　杀双鲊切　挦词纤切　发方雅切　唦音沙　猾呼佳切　插抽鲊切　达当加切　直征移切
　　第四折
　　〔冲末扮包待制引丑张千祗候上〕〔张千喝云〕喏。在衙人马平安抬书案。〔包待制云〕当年亲奉帝王差。手揽金牌势剑来。尽道南衙追命府。不须东岳吓魂台。老夫姓包名拯。字希文。乃庐州金斗郡四望乡老儿村人氏为老夫立心清正。持操坚刚。每皇皇于国家。耻营营于财利。唯与忠孝之人交接。不共谗佞之士往还。谢圣恩可怜。官拜龙图待制天章阁学士。正授南衙开封府府尹之职。勅赐势剑金牌。体察滥官污吏。与百姓伸冤理枉。容老夫先斩后奏。以此权豪势要之家。闻老夫之名。尽皆敛手。凶暴奸邪之辈。见老夫之影。无不寒心。界牌外结绳为栏。屏墙边画地成狱。官僚整肃。戒石上镌御制一通。人从森严。厅阶下书低声二字。绿槐阴里。列二十四面鹊尾长枷。慈政堂前。摆数百余根狼牙大棍。〔诗云〕黄堂尽日无尘到。唯有槐阴侵甬道。外人谁敢擅喧哗。便是乌鹊过时不啅噪。老夫昨日见郑州申文。说一妇人唤做张海棠。因奸药死丈夫。强夺正妻所生之子。混赖家私。此系十恶大罪。决不待时的。我老夫想来。药死丈夫。恶妇人也。常有这事。只是强夺正妻所生之子。是儿子怎么好强夺的。况奸夫又无指实。恐其中或有冤枉。老夫已暗地着人吊取原告。并千证人等到来。以凭覆勘。这也是老夫公平的去处。张千。抬听审牌出去。各州县解到人犯。着他以次过来。待老夫定罪咱。〔正旦同解子张林上〕〔张林云〕妹子。你到官中。少不得问你。只要说的冤枉。这包待制就将前案与你翻了。若说不过时。你可努嘴儿。我帮你说。〔正旦云〕我这冤枉。今日不诉。更待何日也。〔董净云〕待制爷爷升厅久了。须要赶牌解到。快进去。〔正旦唱〕
　　【双调新水令】则我这腹中冤枉有谁知。刚余的哭啼啼两行情泪。恨当初见不蚤。到今日悔何迟。他将我后拥前推。何曾道暂歇气。
　　〔张林云〕妹子。这是开封府前了。待我先进。你随解子入来。这包待制是一轮明镜。悬在上面。问的事就如亲见一般。你只大着胆自辩去。〔正旦云〕哥哥。〔唱〕
　　【步步娇】你道他是高悬明镜南衙内。■〈扌弃〉的个诉根由直把冤情洗。我可也怕甚的。则为带锁披枷有话难支对。万一个达不着大小机。哥哥也你须是搭救你亲生妹。
　　〔张林做先进科〕〔正旦同二净跪见科〕〔董净云〕郑州起解女囚一名张海棠解到。〔张千云〕刑案司吏。与解子批文。打发回去。〔包待制云〕留下在这里。待审过了。发批回去。〔张千云〕理会的。〔包待制云〕张海棠。你怎么因奸。药杀丈夫。强夺正妻所生之子。混赖他家私。你逐一从头诉与老夫听咱。〔正旦做努嘴看张林科〕〔张林云〕妹子。你说么。嗨。他出胞胎可曾见这等官府来。我替你说罢。〔跪云〕禀爷。这张海棠是个软弱妇人。并不敢药杀丈夫。做这般歹勾当哩。〔包待制云〕你是我衙门里祗候人。怎么替犯人禀事。好打。〔张林起科〕〔包待制云〕兀那妇人。你说那词因来。〔正旦再努嘴科〕〔张林跪科〕禀爷。这张海棠并无奸夫。他不曾药杀丈夫。也不曾强夺孩儿。也不曾混赖家私。都是他大浑家养下奸夫赵令史。告官时又是赵令史掌案。委实是屈打成招的。〔包待制云〕兀那厮。谁问你来。张千。拿下去。与我打三十者。〔张千拿张林打科〕〔张林叩头云〕这张海棠是小的亲妹子。他从来不曾见大官府。恐怕他惧怯。说不出真情来。小的替他代诉。〔包待制云〕可知道为兄妹之情。两次三番。在公厅上胡言乱语的。若不是呵。就把铜■〈釒算斤〉来切了这个驴头。兀那妇人。你只备细的说那实话。老夫与你做主。〔正旦云〕爷爷阿。〔唱〕
　　【乔牌儿】妾身在厅阶下忙跪膝。传台旨问详细。怎当这虎狼般恶狠狠排公吏。爷爷也你听我一星星说就里。
　　〔包待制云〕兀那张海棠。你原是什么人家的女子。嫁与马均卿为妾来。〔正旦唱〕
　　【甜水令】妾身是柳陌花街。送旧迎新。舞姬歌妓。〔包待制云〕哦。你是个妓女。那马均卿也待的你好么。〔正旦唱〕与马均卿心厮爱做夫妻。〔包待制云〕这张林说是你的哥哥。是么。〔张林云〕张海棠是小的妹子。〔正旦唱〕俺哥哥只为一载之前。少吃无穿。向我求觅。〔包待制云〕这等你可与他些甚的盘缠么。〔正旦唱〕是是是他将去了我这头面衣袂。
　　〔张林叩头云〕小的买窝银子。就是这头面衣服倒换的。〔包待制云〕难道你丈夫不问你这头面衣服。到那里去了。〔正旦云〕爷爷。俺员外曾问来。就是这大浑家撺掇我与了哥哥将的去。却又对员外说我背地送了奸夫。教的员外怎的不气死也。〔唱〕
　　【折桂令】气的个亲男儿唱叫扬疾。〔包待制云〕既是他气杀丈夫。怎生又告官来。〔正旦唱〕没揣的告府经官。吃了些六问三推。〔包待制云〕你夫主死了。那强夺孩儿。又怎么说。〔正旦唱〕一壁厢夫主身亡。更待教生各札子母分离。〔包待制云〕这孩儿说是那妇人养的哩。〔正旦唱〕信着他歹心肠千般妬嫉。〔包待制云〕那街坊老娘。都说是他的。〔正旦唱〕他买下了众街坊。所事儿依随。〔包待制云〕难道官吏每再不问个虚实。〔正旦唱〕官吏每更不问一个谁是谁非。谁信谁欺。〔包待制云〕你既是这等。也不该便招认了。〔正旦唱〕妾身本不待点纸招承。也则是吃不过这棍棒临逼。
　　〔包待制云〕那郑州官吏。可怎生临逼你来。〔正旦唱〕
　　【鴈儿落】怎当他官不威牙爪威。也不问谁有罪谁无罪。早则是公堂上有对头。更夹着这祗候人无巴壁。
　　【得胜令】呀。厅阶下一声叫似一声雷。我脊梁上一杖子起一层皮。这壁厢吃打的难捱痛。那壁厢使钱的可也不受亏。打的我昏迷。一下下骨节都敲碎。行杖的心齐。一个个腕头有气力。
　　〔张千禀云〕郑州续解听审人犯。一起解到。〔包待制云〕着他过来。〔搽旦倈儿并街坊老娘入跪科〕〔张千云〕当面。〔包待制云〕兀那妇人。这孩儿是谁养的。〔搽旦云〕是小妇人养的。〔包待制云〕兀那街坊老娘。这孩儿是谁养的。〔众云〕委实大娘子养的。〔包待制云〕此一桩则除是恁般。唤张林上来。〔做票臂张林做出科下〕〔包待制云〕张千。取石灰来。在阶下画个阑儿。着这孩儿在阑内。着他两个妇人。拽这孩儿出灰阑外来。若是他亲养的孩儿。便拽得出来。不是他亲养的孩儿。便拽不出来。〔张千云〕理会的。〔做画灰阑看倈儿跕科〕〔搽旦做拽倈儿出阑科〕〔正旦拽不出科〕〔包待制云〕可知道不是他所生的孩儿。就拽不出灰阑外来。张千。与我采那张海棠下去。打着者。〔张千做打正旦科〕〔包待制云〕着两个妇人。再拽那孩儿者。〔搽旦做拽倈儿出科〕〔正旦拽不出科〕〔包待制云〕兀那妇人。我看你两次三番。不用一些气力拽那孩儿。张千。选大棒子与我打着。〔正旦云〕望爷爷息雷霆之怒。罢虎狼之威。妾身自嫁马员外。生下这孩儿。十月怀胎。三年乳哺。咽苦吐甜。煨干避湿。不知受了多少辛苦。方纔抬举的他五岁。不争为这孩儿。两家硬夺。中间必有损伤。孩儿幼小。倘或扭折他肐膊。爷爷就打死妇人。也不敢用力拽他出这灰阑外来。只望爷爷可怜见咱。〔唱〕
　　【挂玉钩】则这个有疼热亲娘怎下得。〔带云〕爷爷。你试觑波。〔唱〕孩儿也这臂膊似麻秸细。他是个无情分尧婆管甚的。你可怎生来参不透其中意。他使着侥幸心。咱受着腌■〈月替〉气。不争俺两硬相夺。使孩儿损骨伤肌。
　　〔包待制云〕律意虽远。人情可推。古人有言。视其所以。观其所由。察其所安。人焉廋哉。人焉廋哉。你看这一个灰阑。倒也包藏着十分利害。那妇人本意要图占马均卿的家私。所以要强夺这孩儿。岂知其中真假。早已不辩自明了也。〔诗云〕本为家私赖子孙。灰阑辩出假和真。外相温柔心毒狠。亲者原来则是亲。我已着张林拘那奸夫去了。怎生这蚤晚还不到来。〔张林拿赵令史上跪科云〕喏。禀爷。赵令史拿到了也。〔包待制云〕兀那赵令史。取得这等好公案。你把这因奸药杀马均卿。强夺孩儿。混赖家私。并买嘱街坊老娘。扶同硬证。一桩桩与我从实招来。〔赵令史云〕哎哟。小的做了吏典。是衙门里人。岂不知法度。都是州官。原叫做苏模棱。他手里问成的。小的无过是大拇指头挠痒。随上随下。取的一纸供状。便有些什么违错。也不干吏典之事。〔包待制云〕我不问你供状违错。只要问你那因奸药杀马均卿。可是你来。〔赵令史云〕难道老爷不看见的。那个妇人满面都是抹粉的。若洗下了这粉。成个什么嘴脸。丢在路上。也没人要。小的怎肯去与他通奸。做这等勾当。〔搽旦云〕你背后常说我似观音一般。今日却打落的我成不得个人。这样欺心的。〔张林云〕昨日大雪里。赵令史和大浑家。赶到路上来。与两个解子打话。岂不是奸夫。只审这两个解子。便见分晓。〔董净云〕早连我两个都攀下来了也。〔包待制云〕张千。采赵令史下去。选大棒子打着者。〔张千云〕理会的。〔做打赵令史科〕〔正旦唱〕
　　【庆宣和】你只想马大浑家做永远妻。送的我有去无归。既不唦你两个赶到中途有何意。咱与你对嘴。对嘴。
　　〔赵令史做死科〕〔包待制云〕他敢诈死。张千。采起来。喷些水者。〔张千喷水醒科〕〔包待制云〕快招上来。〔赵令史云〕小的与那妇人往来。已非一日。依条例也只问的个和奸。不至死罪。这毒药的事。虽是小的去买的药。实不出小的本意。都是那妇人自把毒药放在汤里。药死了丈夫。这强夺孩儿的事。当初小的就道。别人养的不要他罢。也是那妇人说。夺过孩儿来。好图他家缘家计。小的是个穷吏。没银子使的。买转街坊老娘。也是那妇人来买。嘱解子要路上谋死海棠。也是那妇人来。〔搽旦云〕呸。你这活教化头。蚤招了也。教我说个甚的。都是我来。都是我来。除死无大灾。■〈扌弃〉的杀了我两个在黄泉下。做永远夫妻。可不好那。〔包待制云〕一行人听我下断。郑州太守苏顺。刑名违错。革去冠带为民。永不叙用。街坊老娘人等。不合接受买告财物。当厅硬证。各杖八十。流三百里。董超薛霸。依在官人役。不合有事受财。比常人加一等。杖一百。发远恶地面充军。奸夫奸妇。不合用毒药谋死马均卿。强夺孩儿。混赖家计。拟凌迟。押付市曹。各剐一百二十刀处死。所有家财。都付张海棠执业。孩儿寿郎。携归抚养。张林着与妹同居。免其差役。〔词云〕只为赵令史卖俏行奸。张海棠负屈衔冤。是老夫灰阑为记。判断出情理昭然。受财人各加流窜。其首恶斩首阶前。赖张林拔刀相助。纔得他子母团圆。〔正旦同张林叩头科唱〕
　　【水仙子】街坊也却不道您吐胆倾心说真实。老娘也却不道您岁久年深记不得。孔目也却不道您官清法正依条例。姐姐也却不道您是第一个贤慧的。今日就开封府审问出因依。这几个流窜在边荒地。这两个受刑在闹市里。爷爷也这灰阑记传扬得四海皆知。
　　〔音释〕
　　甬音勇　啅音琢　膝丧挤切　觅忙闭切　疾精妻切　逼兵迷切　壁音彼　力音利　得亨美切　秸音皆　的音底　廋音搜　实绳知切
　　题目　张海棠屈下开封府　
　　正名　包待制智勘灰阑记
　　包待制智赚灰阑记杂剧终

《元曲选》　便宜行事虎头牌杂剧　（明）臧晋叔 编
　　便宜行事虎头牌杂剧　　（元）李直夫 撰
　　●便宜行事虎头牌杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　枢院相公大断案　正名　便宜行事虎头牌 
　　第一折
　　〔旦扮茶茶引六儿上〕〔西江月词云〕自小便能骑马。何曾肯上妆台。虽然脂粉不施来。别有天然娇态若问儿家夫壻。腰悬大将金牌。茶茶非比别裙钗。说起风流无赛。自家完颜女直人氏。名茶茶者是也。嫁的个夫主乃是山寿马。现为金牌上千户。今日千户打围猎射去了。下次孩儿每安排下茶饭。则怕千户来也。〔冲末扮老千户同老旦上云〕老夫银住马的便是。从离渤海寨。行了数日。来到这夹山口子。这里便是山寿马的住宅。左右接了马者。六儿。报复去。道叔叔婶子来了也。〔六儿报科〕〔旦云〕道有请。〔见科云〕叔叔婶子前厅上坐。茶茶穿了大衣服来相见。〔旦换衣拜科云〕叔叔婶子。远路风尘。〔老千户云〕茶茶。小千户那里去了。〔旦云〕千户打围射猎去了。〔老千户云〕便着六儿请小千户来。说道。有叔叔婶子。特来看他哩。〔旦云〕六儿快去请千户家来。叔叔婶子。且请后堂饮酒去。等千户家来也。〔同下〕〔正末扮千户引属官踏马上诗云〕腰横辘轳剑。身被鹔鹴裘。华夷图上看。惟俺最风流。自家完颜女直人氏。姓王。小字山寿马。现做着金牌上千户。镇守着夹山口子。今日天睛日暖无甚事。引着几个家将打围射猎去咱。〔唱〕
　　【仙吕点绛唇】一来是祖父的家门。二来是自家的福分。悬牌印。扫荡征尘。将勇力施呈尽。
　　【混江龙】几回家开旗临阵。战番兵累次建功勋。怕不的赀财足备。孳畜成羣。长养着百十槽冲锋的惯战马。掌管着一千户屯田的镇番军。我如今欲待去消愁闷。则除是飞鹰走犬。逐逝追奔。
　　〔六儿上云〕来到这围场中。兀的不是。爷。家里有亲眷来看你哩。〔正末云〕六儿。你做甚来。〔六儿云〕有亲眷来了也。〔正末唱〕
　　【油葫芦】疑恠这灵鹊儿坐在枝上稳。畅好是有定准。〔云〕六儿。来的是什么亲眷。〔六儿云〕则说是亲眷。不知是谁。〔正末唱〕则见他左来右去再说不出甚亲人。为甚么叨叨絮絮占着是迷丢没邓的混。为甚么獐獐狂狂便待要急张拒遂的褪。眼脑又剔抽秃揣的慌。口角又劈丢扑搭的喷。只见他蹅蹅忽忽身子儿无些分寸。觑不的那奸奸诈诈没精神。
　　〔六儿云〕待我想来。〔正末唱〕
　　【天下乐】只见他越寻思越着昏。敢三魂。失了二魂。〔带云〕我试猜波。〔唱〕莫不是铁哥镇抚家远探亲。〔六儿云〕不是。〔正末唱〕莫不是达鲁家老太君。〔六儿云〕也不是。〔正末唱〕莫不是普察家小舍人。〔六儿云〕也不是。〔正末唱〕莫不是叔叔婶子两口儿来访问。
　　〔六儿云〕是了。是叔叔婶子哩。〔正末云〕是叔叔婶子。且收了断场快家去来。〔下〕〔老千户同老旦上云〕怎么这时候千户还不见来。〔旦云〕小的门首觑者。千户敢待来也。〔正末上云〕接了马者。茶茶。叔叔婶子在那里。〔做拜见科〕〔老千户云〕孩儿。相别了数载。俺两口儿好生的思想你哩。今日一径的来望你也。〔正末云〕叔叔婶子请坐。〔唱〕
　　【醉中天】叔叔你鞍马上多劳困。婶子你程途上受艰辛。一自别来五六春。数载家无音信。则这个山寿马别无甚痛亲。我一言难尽。来探你这歹孩儿索是远路风尘。
　　〔老千户云〕孩儿。想从小间俺两口儿怎生抬举你来。你如今峥嵘发达呵。你可休忘了俺两口的恩念。〔正末云〕叔叔婶子。你孩儿有什么不知处。〔唱〕
　　【金盏儿】我自小里化了双亲。忒孤贫。谢叔叔婶子把我来似亲儿般训。演习的武和文。我如今镇边关为元帅。把隘口统三军。我当初成人不自在。我若是自在不成人。
　　〔云〕小的一壁厢刲羊宰猪。安排筵席者。〔外扮使命上云〕小官完颜女直人氏。是天朝一个使臣。为因山寿马千户。把守夹山口子。征伐贼兵。累着功绩。圣人的命。差小官赍勅赐他。可早来到他家门首也。左右接了马者。报复去。道有使命在于门首。〔六儿报科〕〔正末云〕妆香来。〔跪科〕〔使云〕山寿马听圣人的命。为你守把夹山口子。累建奇功。加你为天下兵马大元帅。行枢密院事。勅赐双虎符金牌带者。许你便宜行事。先斩后闻。将你那素金牌子。但是手下有得用的人。就与他带着。替你做金牌上千户。守把夹山口子。谢了恩者。〔正末谢恩科云〕相公鞍马上劳神也。〔使云〕恭喜相公得此美除。〔正末云〕相公吃了筵席呵去。〔使云〕小官公家事忙。便索回去也。〔正末送科云〕相公稳登前路。〔使云〕请了。正是将军不下马。各自奔前程。〔下〕〔正末云〕小的。筵席完备未曾。〔六儿云〕已备下多时了也。〔老千户云〕夫人。恰纔天朝使命。加小千户为天下兵马大元帅。我听的说道。将他那素金牌子。就着他手下得用的带了。替做千户。我想起来我偌大年纪。也无些儿名分。甲首也不曾做一个。央及小姐和元帅说一声。将那素金牌子。与我带着。就守把夹山口子去呵。不强似与了别人。〔老旦云〕老相公。你平生好一杯酒。则怕你失误了事。〔老千户云〕夫人。我若带牌子做了千户呵。我一滴酒也不吃了。〔老旦云〕你道定者。〔老千户云〕我再也不吃了。〔老旦云〕既是这般呵。我对茶茶说去。〔老旦见旦云〕媳妇儿。我有一句话可是敢说么。〔旦云〕婶子说甚话来。〔老旦云〕恰纔那使臣言语。将双虎符金牌。与小千户带了。那素金牌子。着他手下有得用的人与他带。比及与别人带了。与叔叔带了可不好那。〔旦云〕婶子说的是。我就和元帅说。〔旦见正末云〕元帅。恰纔叔叔婶子说来。你有双虎符金牌带了。那素金牌子。着你把与手下人带。比及与别人带时。不如与了叔叔可也好也。〔正末云〕谁这般说来。〔旦云〕婶子说来。〔正末云〕叔叔平日好一杯酒。则怕他失误了事。〔旦云〕叔叔说道。他若带了牌子做了千户呵。他一滴酒也不吃了。〔正末云〕既然如此。将那素金牌子来。叔叔。恰纔使臣说来。如今圣人的命。着你孩儿做的兵马大元帅。勅赐与双虎符金牌。先斩后奏。这素金牌子。着你孩儿手下有得用的人。就与他带了。做金牌上千户。我想叔叔幼年。多曾与国家出力来。叔叔你带了这牌。做了上千户。可不强似与别人〔老千户云〕想你手下多有得用的人。我又无甚功劳。我怎生做的这千户。〔正末云〕叔叔休那般说。〔唱〕
　　【一半儿】则俺那祖公是开国旧功臣。叔父你从小里一个敢战军。这金牌子与叔父带呵也是本分。见婶子那壁意欣欣。〔云〕叔父。你受了这牌子者。〔老千户云〕我可怎么做的。〔正末唱〕我见他一半儿推辞一半儿肯。
　　〔老千户云〕元帅。难得你这一片好心。我受了这牌子者。〔正末云〕叔叔。你受了牌子。便与往日不同。索与国家出力。再休贪着那一杯儿酒也。〔老千户云〕你放心。我带了这牌子呵。我一点酒也不吃了。〔正末云〕如此恰好。〔唱〕
　　【金盏儿】我为甚么语谆谆。单怕你醉醺醺。只看那斗来粗肘后黄金印。怎辜负的主人恩。但愿你扶持今社稷。驱灭旧妖氛。常言道家贫显孝子。国难识忠臣。
　　〔老千户云〕我则今日到渤海寨。搬了家小。便往夹山口镇守去也。〔正末云〕叔叔。则今日你孩儿往大兴府去。叔叔去取行李。路上小心在意者。〔唱〕
　　【赚煞】则今日过关津。度州郡。没揣的逢他敌人。阵面上相持赌的是狠。托赖着俺祖公是番宿家门。哎。你莫因循。便只待人急偎亲。畅好道厮杀无过是咱父子军。誓将那鲸鲵来尽吞。只将这边关守紧。你可便舍一腔热血报明君。〔同旦儿六儿下〕
　　〔老千户云〕俺侄儿去了也。则今日往渤海寨搬取家小走一遭去。〔同老旦下〕
　　〔音释〕
　　辘音鹿　轳音卢　鹔音肃　鹴音霜　分去声　累上声　长音掌　刲音奎　便平声　推退平声
　　第二折
　　〔老千户同老旦上云〕老夫自到的渤海寨。搬取了家小。来到俺这庄头。见了众多亲眷。听的我做了千户。这个请我吃两缾。那个请我吃三缾。每日则是醉。虽然吃酒。则怕悞了到任日期。有二哥哥金住马在这庄儿上住坐。我辞了哥哥。便往夹山口子去也。〔老旦云〕老相公。咱在这里等者。你去辞了伯伯。早些儿来。〔下〕〔老千户云〕远远的望着。敢是哥哥来也。〔正末扮金住马上云〕自家金住马的便是。我有个兄弟。是银住马。他如今做了金牌上千户。去镇守夹山口子。听的道往我这村儿前过。我无什么。买了这一缾酒。与兄弟饯行走一遭去。〔唱〕
　　【双调五供养】愁冗冗。恨绵绵。争奈我赤手空拳。只得问别人借了几文钱。可买的这一瓶儿村酪酒。待与我那第二个弟兄祖饯。想着他期限迫难留恋。可若是今番去也。知他是甚日个团圆。
　　〔云〕兀的不是我兄弟。〔老千户云〕兀的不是我哥哥。〔见科云〕哥哥。你兄弟做了金牌上千户。如今镇守夹山口去。一径的辞哥哥来。〔正末云〕兄弟。我知道你做了金牌上千户。镇守夹山口子去。我无甚么。买这一缾儿酒。与兄弟饯行。〔老千户云〕看你这般艰难。你那里得这钱来买酒。教哥哥费心。〔正末做递酒科唱〕
　　【落梅风】我抹的这缾口儿净。我斟的这盏面儿圆。〔老千户做接盏科〕〔正末云〕兄弟且休便吃。〔唱〕待我望着那碧天边太阳浇奠。则俺这穷人家又不会别咒愿。则愿的俺兄弟每可便早能勾相见。
　　〔做浇奠再递酒科云〕兄弟满饮一杯。〔老千户云〕哥哥先饮。〔正末云〕好波。我先吃了。兄弟饮。〔老千户云〕待你兄弟吃。〔正末云〕兄弟再饮一杯。〔老千户云〕只我今日见了哥哥。吃几杯酒。到的夹山口子。我一点酒也不吃了。〔正末云〕兄弟。你哥哥无甚么与你。〔老千户云〕我今日辞哥哥去。敢问哥哥要什么。〔正末唱〕
　　【阿那忽】再得我往日家缘。可敢赍发与你些个盘缠。有他这鳔接来的两根儿家竹箭。〔老千户云〕你兄弟收了者。〔正末云〕还有哩。〔唱〕更有条蜡打来的这弓弦。
　　〔老千户云〕这两件。你兄弟正用的着哩。〔正末云〕兄弟。你酒要少吃。事要多知。〔老千户云〕请哥哥放心。我若到夹山口子去。整搠军马。堤备贼兵。我一点酒也不吃了。〔正末唱〕
　　【慢金盏】我着这苦口儿说些良言。劝你那酒莫贪。劝你那财休恋。你可便久镇着南边夹山的那峪前。统领着军健。相持的那地面。但要你用心儿把守得安然。你可便只愁升。不愁贬。
　　〔老千户云〕哥哥。俺那山寿马侄儿。做着兵马大元帅。我便有些疎失。谁敢说我。〔正末云〕兄弟。你休那般说。〔唱〕
　　【石竹子】则俺那山寿马侄儿是软善。犯着的休想他便肯见怜。假若是罪当刑死而无怨。赤紧的元帅令更狠似帝王宣。
　　〔老千户云〕想哥哥那往日。也曾受用快活来。〔正末唱〕
　　【大拜门】我可也不想今朝。常记的往年。到处里追陪下些亲眷。我也曾吹弹那管弦。快活了万千。可便是大拜门撒敦家的筵宴。
　　〔老千户云〕我想哥哥幼年间穿着那等样的衣服。今日便怎生这等穷暴了。〔正末唱〕
　　【山石榴】往常我便打扮的别。梳妆的善。干皁靴鹿皮绵团也似软。那一领家夹袄子是蓝腰线。
　　【醉娘子】则我那珍珠豌豆也似圆。我尚兀自拣择穿。头巾上砌的粉花儿现。我系的那一条玉兔鹘是金厢面。
　　〔老千户云〕哥哥。你那幼年间中注模样。如今便怎生老的这等了。〔正末唱〕
　　【相公爱】则我那银盆也似厖儿腻粉钿。墨锭也似髭须着绒绳儿缠。对着这官员。亲将那筹筯传。等的个安筵盏初巡徧。
　　【不拜门】则听的这者刺古笛儿悠悠聒耳喧。那驼皮鼓冬冬的似春雷健。我向这筵前。筵前。我也曾舞蹁跹。舞罢呵谁不把咱来夸羡。
　　【也不啰】对着这众官员。诸亲眷。送路排筵宴。道是去也去也难留恋。甚日重相见。
　　〔老千户悲科云〕哥哥。不知此一别。俺兄弟每再几时相见也。〔正末唱〕
　　【喜人心】今朝别后。再要相逢。则除是梦中来见。奈梦也未必肯做方便。只落的我兄弟行傒落。婶子行熬煎。侄儿行埋怨。世事多更变。好弱难分辨。
　　〔老千户云〕哥哥。兀的不痛杀你兄弟也。〔正末唱〕
　　【醉也摩娑】则被你抛闪杀业人也波天。则被你抛闪杀业人也波天。我无卖也那无典。无吃也那无穿。一年不如一年。
　　〔老千户云〕我曾记的哥哥根前。有个孩儿。唤做狗皮。他如今在那里。〔正末云〕我也久忘了。你又提将起来做甚的。〔唱〕
　　【月儿弯】则俺那生忿忤逆的丑生。有人向中都曾见。伴着火泼男也那泼女。茶房也那酒肆。在那瓦市里穿。几年间再没个信儿传。有句话舌尖上挑着。我去那喉咙里咽。
　　〔老千户云〕俺哥哥有一句话。待要说可又不说。〔正末背云〕我有心待问兄弟讨一件儿衣服呵。则是难以开口。我且慢慢的说将去。兄弟。你哥哥这一年四季。春夏秋冬。煞是艰难也。〔唱〕
　　【风流体】我到那春来时。春来时和气喧。若到那夏时节。夏时节熏风遍。我可便最怕的。最怕的是秋暮天。更休题腊月里。腊月里飞雪片。
　　【忽都白】兄弟哎我也曾有那往日的家缘。旧日的庄田。如今折罚的我无片瓦根椽。大针麻线。着甚做细米也那白面。厚绢也那薄绵。兄弟哎你则看俺一双父母的颜面。怕到那冷时节有甚么替换下的旧袄子儿。你便与我一领儿穿也波穿。〔老千户云〕哥哥若不说呵。你兄弟怎生知道。我就着人打开驼垛。将一领绵团袄子来。与哥哥御寒。〔正末唱〕不是我絮絮叨叨。咶咶煎煎。两泪涟涟。霍不了我心头怨。趂不了我平生愿。
　　〔老千户云〕俺哥哥。你往常时香球吊挂。幔幙纱幮。那等受用。今日都在那里。〔正末唱〕
　　【唐兀歹】往常我幔幙纱幮在绣围里眠。到如今枕着一块半头砖。土炕上土炕上弯着片破席荐。畅好是恓惶也波天。
　　〔云〕兄弟。你到那里。好生整搠军马者。少饮些酒。〔老千户云〕哥哥。你放心。如今太平天下。四海晏然。便吃几杯酒儿。有什么事。〔正末云〕兄弟。你休那般说。〔唱〕
　　【离亭宴煞】虽然是罢干戈绝士马无征战。你索与他演鎗刀轮剑戟习弓箭。则要你坚心儿向前。你去那寨栅内莫忧愁。营帐内休惧怯。阵面上休劳倦。〔老千户做拜辞科云〕则今日拜辞了哥哥。便索往夹山口子去也。〔正末云〕兄弟。你稳登前路。〔老千户云〕左右那里。将马来。〔做上马科云〕哥哥。慢慢回去。〔正末唱〕则你那疋马屹蹬蹬的践路途。我独自个气丕丕归庄院。〔老千户云〕俺哥哥你还健着哩。〔正末唱〕我可便强健杀者波活的到明年后年。〔老千户云〕待我到那里。便来取哥哥。〔正末唱〕你待要重相见面皮难。〔带云〕兄弟。〔唱〕咱两个再团圆可兀的路儿远。〔下〕
　　〔老千户云〕俺哥哥回去了也。则今日领着家小。便往夹山口子镇守去来。〔诗云〕我如今把守去夹山寨口。打点着老精神时常抖擞。料番兵无一个擅敢窥边。只管里一家儿絮叨叨劝咱不要吃酒。〔下〕
　　〔音释〕
　　饯音贱　酪音涝　鳔邦妙切　峪于句切　豌乌官切　鹘音斛　厖音忙　缠去声　蹮音仙　行音杭
　　第三折
　　〔老千户同老旦上云〕欢来不似今朝。喜来那逢今日。自从到的这夹山口子呵。无甚事。正好吃酒我着人去请金住马哥哥到来。谁想他已亡化过了也。今日八月十五日。是中秋节令。夫人着下次孩儿每安排酒来。我和夫人玩月畅饮几杯。〔动乐科〕〔杂当报云〕老相公。祸事也。失了夹山口子也。〔老千户慌科〕〔老旦云〕老相公。我说道你少吃几锺酒。如今怎么好。〔老千户云〕既然这般。如今怎了。左右将披挂来。我赶贼兵去。〔下〕〔外扮经历上云〕小官完颜女直人氏。自祖父以来。世握军权。镇守边境。争奈辽兵不时侵扰。俺祖父累累与他厮杀。结成大怨。他倒骂俺女直人野奴无姓。祖父因此遂改其名。分为七姓。乾坤宫商角征羽。干道那驴姓刘。坤道稳的罕姓张。宫音傲国氏姓周。商音完颜氏姓王。角音扑父氏姓李。征音夹谷氏姓佟。羽音失米氏姓肖。除此七姓之外。有扒包包五骨伦等。各以小名为姓。自前祖父本名竹里真。是女真回回禄真。后来收其小界。总成大功。迁此中都。改为七处。想俺祖父舍死忘生。赤心报国。今日子孙承袭。也非是容易得来的。〔诗云〕祖父艰辛立业成。子孙世世袭簪缨。一心只愿烽尘息。保佐皇朝享太平。某乃元帅府经历是也。如今有这把守夹山口子老完颜。每日恋酒贪杯。透漏贼兵。失误军期。非是小目罪犯。三遍将文书勾去。倒将去的人累次殴打。他倚仗是元帅的叔父。相公甚是烦恼。今番又着人勾去。不来时。直着几个关西曳剌。将元帅府印信文书勾去。也不怕他不来。左右。你可说与勾事的人。小心在意。疾去早回。待老完颜到时。报复某家知道。〔下〕〔老千户领左右上云〕只因八月十五夜。失了夹山口子。第二日我马上许多头目。复杀了一阵。将掳去的人口牛羊马匹。都夺回来了。那头目每与我贺喜再吃酒。〔又吃科〕〔老旦云〕小的每安排酒来。与老相公把个劳困盏儿。〔凈扮勾事人上〕〔见科云〕元帅有勾。〔老千户喝云〕兀那厮。你是什么人。〔勾事人云〕元帅将令。差我勾你来。〔老千户云〕我是元帅的叔父。你怎么敢来勾我。左右。拿下去打着者。〔左右打科〕〔勾事人诗云〕老完颜见事不深。元帅令敢不遵钦。我来勾你你倒打我。我入你老婆的心。〔下〕〔凈扮勾事人上云〕老千户有勾。〔老千户喝云〕兀那厮。是什么人。〔勾事人云〕元帅将令。差我勾你来。〔老千户云〕唗。只我是元帅的叔父。你怎么敢来勾我。左右。与我抢出去。〔左右打科〕〔勾事人诗云〕老完颜做事忒不才。倒着我湿肉伴干柴。我今来勾你你不去。看后头自有狠的来。〔下〕〔外扮曳剌上云〕洒家是个关西曳剌。奉元帅的将令。有老完颜失误了夹山口子。差人勾去勾不来。差我勾去。可早来到也。〔做见科云〕老千户。元帅将令。差人来勾你。你怎么不去。〔做拿铁索套上科诗云〕老完颜心粗胆大。元帅令公然不怕。我这里不和你折证。到元帅府慢慢的说话。〔老千户云〕老夫人。这事不中了也。如今元帅府里勾将我去。我偌大年纪。那里受的这般苦楚。老夫人。与我荡一壶热酒赶的来。〔下〕〔老旦云〕似这般怎生是好。我直到元帅府里望老相公走一遭去〔下〕〔正末引经历祗候排衙上正末唱〕
　　【双调新水令】贺平安报偌可便似春雷。你把那明丢丢剑锋与我准备。他误了限次。失了军期。差几个曳剌勾追。〔云〕经历。你去问镇守夹山口子的。〔唱〕兀那老提控到来也未。
　　〔曳剌锁老千户上云〕行动些。〔老千户云〕有什么事。我是元帅的叔父。怕怎么。〔曳剌见经历云〕把夹山口子的老完颜勾将来了也。〔正末云〕勾到了么。拿过来。〔经历云〕拿过来者。〔正末云〕开了他的铁锁。摘了他那牌子。〔老千户做不跪科〕〔正末云〕好无礼也呵。〔唱〕
　　【沉醉东风】只见他气丕丕的庭阶下立地。不由我不恶噷噷心下猜疑。〔带云〕我歹杀者波。〔唱〕我是奉着帝主宣。掌着元戎职。可怎生全没些大小尊卑。〔带云〕你是我所属的官呵。〔唱〕还待要诈耳佯聋做不知。到根前不下个跪膝。
　　〔云〕你今日犯下正条划的罪来。兀自这般崛强哩。经历。你问他为什么不跪。他若是不跪呵。安排下大棒子。先摧折他两臁骨者。〔经历云〕理会的。〔老千户云〕经历。我是他的叔父。那里取这个道理来。要我跪着他。〔经历云〕相公的言语道。你不跪着呵。大棒子先敲折你两臁骨哩。〔老千户云〕我跪着便了。则着你折杀他也。〔正末云〕经历。着他点纸画字者。〔经历云〕老完颜。着你点纸画字哩。〔老千户云〕经历。我那里省得点纸画字。〔经历云〕这纸上点一点。着你吃一锺酒。〔老千户云〕我点一点儿呵吃一锺酒。将来将来。我直点到晚。〔经历云〕你画一个字者。〔老千户云〕画字了。〔经历云〕老完颜点了纸。画了字也。〔正末云〕经历。你高高的读那状子着他听。〔经历读云〕责状人完颜阿可阿可见年六十岁。无病疾。系京都路忽里打海世袭民安下女直人氏。承应劳校。见统领征南行枢密院先锋都统领勾当。近蒙行院相公差遣。统领本官军马。把守夹山口子。防御贼兵。自合常常整搠戈甲。堤备战敌。却不合八月十五晚。以带酒致彼有失。透漏贼兵过界。打破夹山口子。掳掠人民妇女牛羊马匹。今蒙行院相公勾追。自合依准前来。却不合抗拒不行赴院。故违将令。又将差去公人。数次拷打。今具阿可合得罪犯。随供招状。如蒙依军令施行。执结是实。伏取钧旨。一主把边将闻将令而不赴者。处死。一主把边将带酒不时操练三军者。处死。一主把边将透漏贼兵不迎敌者。处死。秋八月某日。完颜阿可状。〔老千户云〕这等我该死了。〔做哭科〕〔正末唱〕
　　【搅筝琶】咱须是关亲意。也索要顾兵机。官里着你户列簪缨。着你门排画戟。可怎生不交战。不迎敌。吃的个醉如泥。情知你便是快行兵的姜太公齐管仲越范蠡汉张良可也管着些甚的。枉了你哭哭啼啼。
　　〔云〕经历。将他那状子来。〔经历云〕有。〔正末云〕判个斩字。推出去斩讫报来。〔经历云〕理会的。左右那里。推出老完颜斩了者。〔做绑出科〕〔老千户云〕天那。如今要杀坏了我哩。怎的老夫人来与我告一告儿。〔老旦慌上云〕哥哥每。且住一住。我是元帅的亲婶子。待我过去告一告儿。〔做见正末跪叫科〕〔正末云〕婶子请起。〔老旦云〕元帅。国家正厅上。不是老身来处。想你叔叔带了素金牌子。因贪酒失了夹山口子。透漏贼兵。掳掠人民。元帅见罪。待要杀坏了。想着元帅自小里父母双亡。俺两口儿抬举的你长立成人。做偌大官位。俺两口儿虽不曾十月怀躭。也曾三年乳哺。也曾煨干就湿。咽苦吐甘。可怎生免他项上一刀。看老身面皮。只用杖子里戒饬他后来。可不好也。〔正末云〕你那知道那男子汉在外所行的勾当。〔唱〕
　　【胡十八】他则待殢酒食。可便恋声妓。他那里肯道把隘口退强贼。每日则是吹笛擂鼓做筵席。〔老旦云〕你叔叔老了也。〔正末云〕你道叔叔老了。他多大年纪也。〔老旦云〕他六十岁了。〔正末唱〕他恰纔便六十。〔云〕姜太公八十岁遇文王。戊午日兵临孟水。甲子日血浸朝歌。扶立周朝八百年天下。〔唱〕他比那伐纣的姜太公尚兀自还少他二十岁。
　　〔云〕婶子请起。这个是军情事。饶不的。〔老旦出门科云〕老相公。他断然不肯饶怎生好那。〔老千户云〕老夫人。请将茶茶小姐来。着他去劝一劝可不好。〔旦上云〕叔叔婶子。怎生这般烦恼呀。〔老旦云〕茶茶。为你叔叔带酒失了夹山口子。元帅待要杀坏了你叔叔。你怎生过去劝一劝儿可也好。〔旦云〕叔叔婶子。我过去说的呵。你休欢喜。说不的呵。你休烦恼。〔旦见正末科〕〔正末怒云〕茶茶你来这里有什么勾当那。〔旦云〕这是讼厅上。不是茶茶来处。只想你幼年间父母双亡。多亏了叔叔婶子抬举你长成。做着偌大的官位。你待要杀坏了叔叔。你好下的。怎生看着茶茶的面。饶了叔叔可也好。〔正末云〕茶茶。这三重门里。是你妇人家管的。谁惯的你这般粗心大胆哩。〔唱〕
　　【庆宣和】则这断事处谁教你可便来这里。这讼厅上可便使不着你那家有贤妻。〔云〕着他那属官每便道。叔叔犯下罪过来。可着媳妇儿来说。〔唱〕你这个关节儿常好道来的疾。〔云〕茶茶。你若不回去呵。〔唱〕可都枉擘破咱这面皮。面皮。
　　〔云〕快出去。〔旦云〕我回去则便了也〔做出门见老千户云〕元帅断然不肯饶你。可不道法正天须顺。你甚的官清民自安。我可什么妻贤夫祸少呸。也做不得子孝父心宽。〔下〕〔老旦云〕似这般如之奈何。〔老千户云〕经历相公。你众官人每告一告儿可不好。〔经历云〕且留人者。〔众官跪科〕〔正末云〕你这众属官每做甚么。〔经历云〕相公。罚不择骨肉。赏不避仇雠。小官每怎敢唐突。但老完颜倚恃年高。躭酒误事。透漏贼兵打破夹山口子。其罪非轻。相公幼亡父母。叔父抚育成人。此恩亦重。据小官每愚见。以为老完颜若遂明正典刑。虽足见相公执法无私。然而于国尽忠。于家不能尽孝。贤者或不然矣。〔诗云〕告相公心中暗约。将法度也须斟酌。小官每岂敢自专。望从容尊鉴不错。〔正末唱〕
　　【步步娇】则你这大小属官都在这厅阶下跪。畅好是一个个无廉耻。他是叔父我是侄。道底来火须不热如灰。你是必再休提。〔云〕他是我的亲人。犯下这般正条款的罪过来。我尚然杀坏了。你每若有些儿差错呵。〔唱〕你可便先看取他这个傍州例。
　　〔云〕你每起去。饶不的。〔经历出门科云〕相公不肯饶哩。〔老千户云〕似这般怎了也。〔经历云〕老完颜。你既八月十五日失了夹山口子。怎生不追他去。〔老千户云〕我十六日上马赶杀了一阵。人口牛羊马匹。我都夺将回来了。〔经历云〕既是这等。你何不早说。〔见正末云〕相公。老完颜纔说他十六日上马。复杀了一阵。将人口牛羊马匹。都夺将回来了。做的个将功折罪。〔正末云〕既然他复杀了一阵。夺的人口牛羊马匹回来了。这等呵将功折过。饶了他项上一刀。改过状子杖一百者。〔经历云〕理会的。〔读状。云〕责状人完颜阿可。见年六十岁。无疾病。系京都路忽里打海世袭民安下女直人氏。见统征南行枢密院事先锋都统领勾当。近蒙差遣。把守夹山口子。自合谨守。整搠军士。却不合八月十五日晚。失于堤备。透漏贼兵过界。侵掳人口牛羊马匹若干。就于本月十六日。阿可亲率军士。挺身赴敌。效力建功。复夺人口牛羊马匹。于所侵之地。杀退贼兵。得胜回还。本合将功折过。但阿可不合带酒拒院。不依前来。应得罪犯。随状招伏。如蒙准乞。执结是实。伏取钧旨。完颜阿可状。〔正末云〕准状。杖一百者。〔经历云〕老完颜。元帅将令免了你死罪。则杖一百。〔老千户云〕虽免了我死罪。打了一百。我也是个死的。相公且住一住儿。着谁救我这性命也。老夫人。咱家里有个都管。唤做狗儿。如今他在这里。央及他劝一劝儿。〔做叫科〕〔净扮狗儿上云〕自家狗儿的便是。伏侍着这行院相公。好生的爱我若没我呵。他也不吃茶饭。若见了我呵。他便欢喜了。不问什么勾当。但凭狗儿说的便罢了。正在灶窝里烧火。不知是谁唤我。〔老千户云〕狗儿。我唤你来。〔做跪科云〕我央及你咱。〔狗儿云〕我道是谁。元来是叔叔。休拜。请起。〔做跌倒科云〕直当扑了脸。叔叔。你有什么勾当。〔老千户云〕狗儿。元帅要打我一百哩。可怜见替我过去说一声儿。〔狗儿云〕叔叔。你放心。投到你说呵。我昨日晚夕话头儿去了也。〔老千户云〕如今你过去告一告儿。〔狗儿云〕叔叔放心。都在我身上。〔见正末科〕〔正末云〕你来做什么。〔狗儿云〕我无事可也不来。想着叔叔他一时带酒。失误了军情。你要打他一百。他不疼便好。可不道大能掩小。海纳百川。看着狗儿面皮休打他。若打了他呵。我就恼也。饶了他罢。〔正末唱〕
　　【沽美酒】则见他■〈忄刍〉■〈忄敝〉■〈忄敝〉的做样势。笑吟吟的强支对。他那里口口声声道是饶过只。我这里寻思了一会。这公事岂容易。
　　【太平令】我将他几番家叱退。他苦央及两次三回。则管里指官画吏。不住的叫天■〈口了〉地。〔带云〕狗儿。〔唱〕你可向这里。问你。莫不待替吃。〔狗儿云〕我替吃。我替吃。〔正末云〕你替吃。令人。你安排下大棒子者。〔唱〕我先拷的你拷的你腰截粉碎。
　　〔云〕令人。拿下去打四十。〔做打科　〕〔正末云〕打了抢出去。〔狗儿跌出科〕〔老千户云〕狗儿。说的如何。〔狗儿云〕我的话头儿过去了也。〔老千户云〕你再过去劝一劝。〔狗儿云〕他叫我明日来。〔老千户推科云〕你再过去走一遭。〔见科〕〔正末云〕你又来做什么。〔狗儿云〕我来吃第二顿。相公。叔叔老人家了也。看着你小时节。他怎么抬举你来。叔叔便罢了。那婶子抱着你睡。你从小里快尿。常是浇他一肚子。看着婶子的面皮。饶了他罢。〔正末云〕你待替吃么。〔狗儿云〕我替吃。我替吃。〔正末云〕再打二十。〔做打科〕〔正末云〕抢出去。〔狗儿跌出科〕〔老千户云〕狗儿。你说的如何。〔狗儿捧屁股科云〕我这遭过去不得了也。〔老千户再推科〕〔狗儿云〕相公。〔正末云〕拿下去。〔狗儿慌科云〕可怜见。我狗儿再吃不得了也。〔正末云〕将铜■〈釒算斤〉来。切了你那驴头。〔狗儿跌出科〕〔老千户云〕你再过去劝一劝。〔狗儿云〕老弟子孩儿。你自挣揣去。〔下〕〔正末云〕拿过来者。替吃了多少也。〔经历云〕替吃了六十也。〔正末云〕打四十者。〔做打科正末唱〕
　　【雁儿落】你畅好是腕头有气力。我身上无些意。可不道厨中有热人。我共他心下无雠气。
　　【得胜令】打的来一棍子一刀锥。一下起一层皮。他去那血泊里难禁忍。则着俺校椅上怎坐实。他失误了军期。难道他没罪谁担罪。〔云〕打了多少也。〔经历云〕打了三十也。〔正末唱〕纔打到三十。赤瓦不剌海你也忒官不威牙爪威。
　　〔云〕再打者。〔经历云〕断讫也。扶出去。〔老千户云〕老夫人。打杀我也。谁想他不可怜见我。打了这一顿。我也无那活的人也。〔老旦哭云〕老相公。我说什么来。我着你少吃一锺儿酒。〔老千户云〕老夫人。打了我这一顿。我也无那活的人了也。老夫人。有热酒筛一锺儿我吃。〔下〕〔正末云〕经历。到来日牵羊担酒。与叔父暖痛去。〔唱〕
　　【鸳鸯煞】你则合眠霜卧雪驱兵队。披星带月排戈戟。你也曾对咱盟咒。再不贪杯。唱道索记前言。休贻后悔。谁着你旦暮朝夕尝吃的来醺醺醉。到今日待怨他谁。这都是你那恋酒迷歌上落得的。〔众随下〕
　　〔音释〕
　　征音止　佟音同　剌音辣　噷音去声　职张耻切　膝丧挤切　划音画　戟巾以切　敌丁梨切　的音底　殢音腻　食绳知切　贼则平声　笛丁梨切　席星西切　十绳知切　疾精妻切　约音杳　酌音沼　从音匆　错音草　侄征移切　■〈忄刍〉音炒　■〈忄敝〉邦也切　力音利　禁平声　实绳知切　夕星西切　得当美切
　　第四折
　　〔老千户同老旦上云〕谁想山寿马做了元帅。则道怎生样看觑我。谁想道着他打了一百。老夫人闭了门者。不问谁来。只不要开门。〔老旦云〕老相公打坏了也。我关上这门者。我如今闭门家里坐。还怕甚祸从天上来。〔正末引旦经历祗从上云〕经历。今日同夫人牵羊担酒。与叔叔暖痛去来。〔经历云〕理会的。〔正末云〕可早来到叔叔门首。怎么闭着门在这里。令人。与我叫开门来。〔祗从做叫门科〕〔正末唱〕
　　【正宫端正好】则为他误军期。遭残害。依国法断的明白。寻思来这期亲尊长多妨碍。俺今日谢罪也在宅门外。
　　【滚绣球】疾去波。到第宅。休道是镇南边统军元帅。则说是亲眷家将羊酒安排。休道迟。莫见责。省可里便大惊小怪。将宅门疾快忙开。报与俺那老提控叔叔先知道。则说我侄儿山寿马和茶茶暖痛来。莫得疑猜。
　　〔云〕怎么叫了这一会。还不开门。经历。你与我叫门去。〔经历云〕理会的。〔做叫门科云〕老完颜。你开门来。俺有说的话。〔老千户云〕我不开门。〔经历云〕你真个不开门。〔老千户云〕我不开。〔经历云〕你那旧状子不曾改。还要问你罪哩。〔老千户云〕你要问我的罪。再打上一百罢了。我死也只不开门。随你便怎么样来。〔经历云〕相公。老完颜只不开门。怎生是好。〔正末唱〕
　　【伴读书】他道你结下的寃雠大。伤了他旧叔侄美情怀。一任你昨日的供招依然在。休想他低头做小心肠改。便死也只吃杯儿淡酒何伤害。到底个不伏烧埋。
　　〔云〕茶茶。你叫门去。〔旦做叫门科云〕叔叔婶子。我茶茶在门外。你开门来。开门来。〔老旦云〕想茶茶昨日也曾为你告来。是那山寿马侄儿。执性不肯饶你。看茶茶面上。开了门罢。〔老千户云〕他既然今日到我家来。昨日便为我再告一告儿不得。譬如我已打死了。只不要开门。〔正末唱〕
　　【笑和尚】他问我今日个一家儿为甚来。昨日个打我的可是该也那不该。把脸皮都撇在青霄外。从今后■〈扌弃〉着个贪杯的老不才。谢了个贤慧的女裙钗。休休休休想他便降阶的忙迎待。
　　〔云〕待我自家去。叔叔。你侄儿山寿马自在这里。你开门来〔老旦云〕既然元帅亲身到此。须索开门。请他进来者。〔做开门〕〔正末同旦经历跪科云〕这是侄儿不是了也。〔老千户云〕你昨日打我这一顿。亏你有甚么面皮又来见我。〔正末云〕叔叔。这不干你侄儿事。〔老旦云〕你叔叔偌大年纪。你打他这一顿。兀的不打杀了也。〔正末唱〕
　　【川拨棹】你得要闹咳咳闹咳咳使性窄。我须是奉着官差。法令应该。岂不知你年华老迈。故意的打你这一百。
　　〔老千户云〕我老人家被你打了这一顿。还说不干你事。倒干我事。〔正末唱〕
　　【七弟兄】你也不索左猜。右猜。既带了这素金牌。则合一心儿镇守着夹山寨。谁着你赏中秋翫月畅开怀。敢前生少欠他几盏黄汤债。
　　【梅花酒】呀。这一场事不谐。又不是相府中台。御史西台。打的你肉绽也那皮开。你心下自裁划。招状上没些歪。打你的请过来。将牌面快疾抬老官人觑明白。
　　〔老千户云〕依你说是谁打我这一百来。〔正末唱〕
　　【收江南】呀。这的是便宜行事的那虎头牌。〔老千户云〕元来是军令上该打我来〔正末唱〕打的你哭啼啼湿肉伴干柴。也是你老官人合受血光灾。休道是做侄儿的忒歹。早忘了你和俺爷爷妳妳是一胞胎。
　　〔云〕茶茶。快与我杀羊荡酒来。与叔叔暖痛者。〔唱〕
　　【尾煞】将那暖痛的酒快酾。将那配酒的羔快宰。尽叔父再放出往的沉酣态。只留得你潦倒余生便是大古里啋。
　　〔老千户云〕既是这般呵。我也不记雠恨了。只是吃酒。〔老旦云〕你也记的打时节这般苦恼。少吃些儿罢。〔正末云〕非是我全不念叔侄恩情。也只为虎头牌法度非轻。今日个将断案从头说破。方知道忠和孝元自相成。
　　〔音释〕
　　白巴埋切　宅池斋切　责斋上声　咳音孩　窄斋上声　百音摆　划胡乖切　酾音筛　潦音老
　　题目　枢院相公大断案　
　　正名　便宜行事虎头牌
　　便宜行事虎头牌杂剧终

《元曲选》　都孔目风雨还牢末杂剧　（明）臧晋叔 编
　　都孔目风雨还牢末杂剧　　（元）李致远 撰
　　●都孔目风雨还牢末杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　李山儿生死报恩人　正名　都孔目风雨还牢末 
　　楔子
　　〔冲末扮宋江领卒子上〕〔诗云〕自幼郓城为小吏。因杀娼人遭迭配。宋江表字本公明。绰号顺天呼保义。我乃宋江是也。山东郓城县人。幼年为把笔司吏。因带酒杀了娼妓阎婆惜。迭配江州牢城。路打梁山泊经过。有我结义哥哥晁盖。知我平日度量宽洪。但有不得已的英雄好汉。见了我时。便助他些钱物。因此天下人都叫我做及时雨宋公明。晁盖哥哥并众头领让我坐第二把交椅。哥哥三打祝家庄身亡之后。众兄弟让我为头领。今东平府有二人。乃是刘唐史进。这两个都一身好本事。他二人有心待要上梁山泊来。争奈不曾差人招安去。我今差山儿李逵下山去。请刘唐史进走一遭。小偻罗。说与山儿李逵。着他小心在意。疾去早来。〔诗云〕嘱咐他两次三番。休违限便索回还。招安了刘唐史进。一齐的同上梁山。〔下〕〔丑扮孤引张千上〕〔诗云〕做官都说要清名。偏我要钱不要清。纵有清名没钱使。依旧连官做不成。小官姓尹名亨。字伯通。幼年进士及第。累蒙擢用。今升东平府府尹之职。今日升厅。坐起早衙。张千。说与六房吏典。有该佥押的文案。将来小官发落。〔正末扮李孔目同外扮史进上云〕小生东平府人氏。姓李名荣祖。幼年颇看诗书。今在东平府做着个把笔六案都孔目。这个兄弟是史进。在这衙门中为五衙都首领。今日相公坐起早衙。有合禀的事务。须索见相公走一遭去。〔正末入见科〕〔孤云〕李孔目。有该佥押的文案将来佥押。〔正末云〕这一宗文卷。是李得打死人命事。看来是个过误杀伤。不该抵命。则等大人发落。〔孤云〕将那李得拿上来。〔正末云〕史进。与我拿上厅来。〔史进云〕理会得。〔凈扮李得上云〕某李得是也。这里也无人。某乃梁山泊好汉山儿李逵。更改了名字。叫做李得。不想打街市经过。见一个年纪小的。打那年纪老的。我心中不平。将那年纪小的■〈扌班〉过来只一拳。谁想拳头上没眼。把他打死了。被巡捕官军将我拿住。解在东平府来。今日大人要结断。怎生是好。〔做见科正末云〕李得。你来了也。〔李云〕孔目哥哥。怎生可怜见。〔正末云〕李得。你本是致伤人命。我心里见你英雄好汉。我好歹要救你。如今相公问你呵。你只说误伤人命。不该死罪。我就好翻案了。〔史进云〕兀那李得。你依着孔目的言语。要救你性命哩。〔李云〕若是救了小人的性命。我今生今世报答不得你。我转生来世。做驴做马报答孔目哥哥。〔李入见跪科孤云〕这个便是李得。〔正末云〕这个便是。〔孤云〕兀那李得。你怎生打死人来。说你那根因。〔李云〕大人可怜见。小人见长街市上一个年纪小的打那年纪老的。小人路见不平。■〈扌班〉过那小的来。则一拳打死了。那年纪小的素无雠隙。误伤其命。望大人可怜超生。〔孤云〕这正是误伤人命。免他一死。杖脊八十。迭配沙门岛去。〔正末云〕去了他那枷。杖断八十者。〔张千行杖科〕六十。七十。八十。〔孤云〕便差个快走的解子。解赴沙门岛去。〔张千云〕理会的。〔李云〕我出的这门来。多亏了孔目哥哥救我性命。哥。我问你。那个孔目姓甚么。那里居住。〔张千云〕他是李荣祖。在这大街街东里居住。〔李云〕小人知道了。哎。李逵也。你好莽也。若不是孔目救了我这性命呵。可怎生了的。我如今先到李孔目门首等候着。此恩必当重报。正是虎着重箭难展爪。鱼经铁网怎翻身。运去遭逢无义汉。时来报答有恩人。〔下〕〔孤云〕再有甚么文案。将来我看。〔正末云〕这一宗文卷。是衙门中五衙都首领刘唐。误了一个月假限。〔孤云〕张千。与我拿过刘唐来者。〔张千云〕刘唐那里。〔凈扮刘唐上云〕自家刘唐的便是。误了一月限期。大人呼唤。须索见去咱。〔正末云〕刘唐。你见大人去。〔刘唐云〕哥哥。怎生方便刘唐咱。〔正末云〕大人怪你。一时间分说不过。你且见去。〔刘唐见跪科〕〔孤云〕刘唐。你怎生误了一个月限期。〔刘唐云〕小人则误了二十日假限。〔正末云〕他有假帖在此。〔孤看帖科云〕假帖上误了一个月限。这厮说谎。〔刘唐云〕大人。路途遥远。风雨阻隔。因此上误了假限。大人可怜见。〔孤云〕李孔目。刘唐说风雨阻隔。路途遥远误限。这怎么说。〔正末云〕小人不敢主张。任大人决断。〔孤云〕休说他误了假限。论说谎也该打四十。张千。拿下去杖脊四十。〔张千打科云〕一十。二十。三十。四十。〔孤云〕抢出去。〔刘唐出门科云〕哎哟。打了我这一顿。大人有心要饶我。李孔目不肯说个方便。你妬我为冤。我妬你为雠。你便是厅上的孔目。我便是泥鞋窄袜走隶公人李孔目。你常踏着吉地行哩。有朝一日。文卷有些差错。大人见怪。拿下你来。咱两个休轴头厮抹着。正是恨小非君子。无毒不丈夫。〔下〕〔孤云〕李孔目。再有甚么文卷。〔正末云〕此外别无文卷。〔孤云〕既无文卷。张千。牵马来。我回私宅去也。〔下〕〔正末云〕史进兄弟。衙门中无甚事。今日是你嫂嫂生辰之日。我回家去与他递一杯寿酒去来。〔唱〕
　　【仙吕赏花时】每日衙中案事勤。无事街头饮数巡。与妻子作生辰。更和着这几个弟兄识认。把一杯酒同乐太平春。〔同下〕
　　〔音释〕
　　郓云去声　■〈扌班〉音班　窄斋上声
　　第一折
　　〔正末同旦赵氏搽旦萧娥两倈儿上〕〔正末云〕小生李荣祖。现为东平府都孔目。嫡亲的五口儿家属。大嫂赵氏。二嫂萧娥。他原是个中人。我替他礼案上除了名字。弃贱从良。就嫁我做个次妻。这孩儿叫做僧住。女儿叫做赛娘。今日是大嫂生辰之日。小的每。安排酒来。我与大嫂递一杯酒者。〔做把盏科云〕大嫂。饮一杯寿酒。家私里外多亏了你。〔旦云〕孔目。官府上下多生受你。孔目先饮。〔正末云〕大嫂请。〔旦做饮科〕〔正末云〕二嫂也饮一杯。〔搽旦背云〕一般都是夫妻。如何也饮一杯。〔回云〕孔目。我今日不耐烦。吃酒也不吃罢。〔李上云〕某行不更名。坐不改姓。自家是宋江手下第十三个头领山儿李逵便是。奉宋江哥哥的将令。差我下山请刘唐史进同上梁山泊去。谁想打死了平人。本该抵命。若不是李孔目救了我呵。那得山儿这性命来。我如今到他家中拜谢孔目。走一遭去。问人来。这个门儿便是。孔目哥哥在家么。〔正末云〕是谁唤门哩。僧住开门去。〔倈做开门科云〕我开开这门。你是甚人。〔李云〕小哥。这里敢是李孔目宅上么。〔倈云〕这里便是。〔李云〕小哥。烦你去报。有一朋友来拜望。〔倈报云〕父亲。有一位朋友在门首。〔正末云〕请进来。〔李进见科〕〔正末云〕呀。我道是谁。原来是李得。你来怎么。〔李云〕李得是该死之人。多亏哥哥救了性命。特来拜谢哥哥。〔正末云〕你也姓李。我也姓李。道不的一般树上两般花。五百年前是一家。你多大年纪了。〔李云〕小人二十五岁。〔正末云〕我三十岁。不是我要便宜。我有心认你做个兄弟。你意下如何。〔李云〕哥哥。您兄弟愿随驴把马也。〔正末云〕兄弟。你表德唤做甚么。〔李云〕您兄弟不是歹人。我不是李得。〔正末云〕你不是李得可是谁。〔李云〕您兄弟是梁山泊宋江手下第十三个头领。则我便是山儿李逵。〔搽旦背听科云〕哎。原来李孔目结交梁山泊强盗。我听者。看他再说甚么。〔正末背云〕哎。原来是梁山泊好汉。我待番悔来。则怕兄弟心中不稳实。到如今也罢。兄弟。我无甚么相送。大嫂。将你那一只金钗与兄弟权为路费。〔做与钗科〕〔李云〕量兄弟有何德能。受哥哥路费。恩义难忘。〔正末云〕兄弟。拜义如亲。礼轻义重。笑纳为幸。〔李云〕多谢了哥哥。兄弟无物回答。这一对匾金环与哥哥权为谢礼。〔正末云〕兄弟。我不要。你自拿去做盘费。〔李背云〕哥哥不要。则除是这般。〔回云〕则今日辞别了哥哥。便索回去也。〔拜别科〕〔正末云〕兄弟。一路上小心在意。〔李云〕我出的这门来。哥哥你放心。日后有事。必当重报。〔诗云〕我本为请史进早赴梁山。遇孔目救我回还。待日后当图重报。暗留下一对金环。〔下〕〔正末云〕僧住。关上门去。〔倈云〕我关上门去。〔做见环科云〕地下一对环子。我拾将起来。与俺爹爹看去。〔做见正末科云〕爹爹。我纔关门去。拾得一对金环。爹爹试看咱。〔正末云〕将来我看。〔做看科正末云〕哎。谁想他见我不受这匾金环。故意丢下去了。僧住。你将着这环子。不论前街后巷。寻着交与他去。〔倈云〕他去了好多时。那里寻去。〔搽旦云〕僧住。你手儿的拿来我看。〔做接环见末科云〕孔目。你好没正经。小孩子家拿着金环子那里赶那人去。〔正末云〕这等。二嫂你且收着这金环。待他来时。交付与他。〔搽旦收环科下正末见旦云〕大嫂。我在衙门中断了一桩事。李得打死平人。我救他的性命。杖了八十。他无甚么谢我。将着一双匾金环子与我。他见我不受。丢下了。我教僧住赶他不上。拿回来了。〔搽旦上云〕我在这窗外听他两口儿再说甚么。〔旦云〕那匾金环在那里。〔正末云〕递与二嫂收了。〔旦云〕他到俺家几日光景。怎生与他收着。孔目。你寻思咱。你取回来者。〔正末云〕若取回来。不生分了他心。过几日慢慢取罢。〔同下〕〔搽旦上云〕我原是此处一个上厅行首。为当不过官身。纳了官衫帔子。礼案上除了名字。脱贱为良。嫁了李孔目。争奈旧性不改。这府衙里有个典吏姓赵。我瞒着孔目和他暗暗的来往。我着人叫他去了。这早晚还不见来。〔凈扮赵令史上云〕自家姓赵。在这东平府做个典吏。有这李孔目第二个浑家萧娥。他是个中人。他原旧和我作伴。他今日又着人来唤。我须索走一遭去。可早来到也。〔做咳嗽搽旦见科云〕赵令史。你来了也。进来家里坐。〔赵令史云〕李孔目在家么。〔搽旦云〕孔目往衙门中去了。〔赵令史云〕今日叫我来你家做甚么。〔搽旦云〕我有一件小事。请你来。咱两个计议。近日李孔目衙门中救了一个死罪犯人。就认他做兄弟。与他一只金钗做盘缠。那人回奉一双匾金环子。〔赵令史云〕二嫂。何水无鱼。何官无私。孔目既然救了他性命。那人怎得不来相谢。〔搽旦云〕令史。我听的那人说来。他是梁山泊好汉宋江手下第十三个头领山儿李逵便是。〔赵令史云〕那梁山泊果然有个李逵。原来孔目结交贼人。二嫂。你晓的拿贼要赃。拿奸要双。如今那匾金环子在谁人收着。〔搽旦云〕李孔目交与我收着哩。〔赵令史云〕将来我看。〔搽旦出环科〕〔赵令史云〕好一双匾金环。可不是梁山泊贼人带的。那人怎生模样。你记的么。〔搽旦云〕那人身材长大。面皮黑色。一部胡髯。〔赵令史云〕可不是梁山泊贼人黑旋风山儿李逵。如今上司画影图形排门粉壁。捉拿他哩。你如今将着这环子衙门中出首去。我在大人案下。替你分说。二嫂。我在那里等。你疾便早来。〔搽旦云〕令史。你如今先去衙门中等着。我便来出首。〔赵令史云〕我先去。你快些来。〔同下〕〔孤引赵令史刘唐史进上云〕下官府尹。今日升厅。坐起早衙。张千。喝撺箱。〔张千云〕在衙人马平安。〔搽旦云〕来到衙门首了。冤屈也。〔孤云〕张千。拿过那妇人来。〔搽旦见跪科〕〔孤云〕兀那妇人。你告甚么。〔搽旦云〕妇人是李孔目第二个浑家。李孔目结勾梁山泊贼人山儿李逵。与他一只金钗。那贼汉回了四两重一双匾金环子。大人不信呵。则这便是金环。〔孤云〕金环子正是梁山泊贼人带的。〔赵令史上云〕相公。李孔目是执法吏。怎么交结强贼。相公勾将他来。仔细推问他。果若是执法犯法。此罪非小。〔孤云〕便与我拿将来。今日该谁当直。〔史进云〕该史进当直。〔刘唐争科云〕该刘唐当直。〔史进云〕刘唐。该是我。〔刘唐云〕史进。你须与李孔目是一路人。〔史进云〕哥。是你当直罢。〔孤云〕刘唐。便与我拿将李孔目来者。〔刘唐云〕理会的。我出的这门来。李孔目。原来你也犯下了。便好道雠人相见。分外眼明。我领着大人的言语。拿李孔目去来。〔下〕〔史进云〕你看刘唐挟那旧雠拿哥哥去了。争奈嫂嫂染病。我亲自看哥哥走一遭去。〔下〕〔赵令史云〕相公。衙门无事请转厅。〔孤云〕赵令史。我且转厅。等拿将李孔目来。快报我知道。〔同下〕〔正末同旦抱病上云〕我李孔目不想大嫂染病。服药不效。不知是甚么症候。〔旦云〕孔目。我这病觑天远。入地近。眼见的。无那活的人也。〔正末云〕大嫂。且自将息你那身子。我好是烦恼也呵。〔唱〕
　　【仙吕点绛唇】刷卷纔回。从头省会。来家内。大嫂又染病躭疾。空着我两下里难支对。
　　【混江龙】则为这虚名薄利。生忧的鬓边白发故人稀。孩儿又语言焦聒。大嫂又性命颠危。都则为一二载烟花新眷爱。送了俺二十年儿女旧夫妻。他与我生男长女。立计成家。如今便眼睁睁亲看见搂着别人睡。他便心肠似铁。怎不的怒气如雷。
　　〔旦云〕孔目。我这病是忧思愁虑上得来的。〔正末唱〕
　　【油葫芦】俺家积趱下干柴籴下米。咱可便少甚的。〔带云〕大嫂。这病若痊可了呵。〔唱〕我可便谢天谢地谢神祇。我不愿金玉重重贵。只愿的儿女年年会。我这里自窨约。多半日。更有城中房店田中地。我可便愁着不愁衣。
　　【天下乐】你还待不吃不穿强支持。我只要你将也波息这病体。〔带云〕僧住儿也。〔唱〕你姨姨早晚在那里。〔倈云〕敢是请太医去了也。〔正末云〕多早晚去了。〔倈云〕早辰间去了。〔正末唱〕我画卯呵来的早。他请太医直恁般迟。我看他请不来说个甚的。
　　〔旦云〕孔目。你如今娶了这个妇人。将俺那二十年儿女情分。都抛撇的无了。你则是向那妇人。〔正末唱〕
　　【那咤令】你恁般病。也是自己害的。我但开口。便说顺着小的。他虽不中。你也不是个善的。那婆娘重一斤。你十六两无偏坠。不由我冷笑微微。
　　【鹊踏枝】你骂他泼东西。我心知。您两个等秤称来。都一般轻重高低。谁与你挑唇料嘴。辨别个谁是谁非。
　　〔云〕怎生这早晚不见二嫂来。〔刘唐拏锁条史进随上云〕刘唐哥。李孔目哥哥一时间不是了。哥哥休记旧雠。〔刘唐云〕史进。这是他自犯下来的。教我怎生回护他。早来到他门首。我唤门去。〔史进云〕等兄弟唤门去。哥哥开门来。〔刘唐怒云〕怕惊了他家产妇。过来等我叫。李孔目。开门开门。〔正末云〕甚么人。这等大惊小怪。待我开开这门。〔做见科〕〔正末云〕刘唐史进。你做甚么大惊小怪的。〔刘唐云〕怎生大惊小怪的。你家里不敢那。〔正末唱〕
　　【寄生草】哎。你个狠公吏休唱叫。〔带云〕刘唐靠前来。你看波。〔唱〕俺家里有不快的。〔刘唐云〕衙门中勾你哩。〔正末唱〕为甚么苫眉努目闲淘气。你来我去无些礼。揎拳攞袖乔声势。适纔个打门时叫的你嘴皮干。〔带云〕有一日到衙门中呵。〔唱〕我敢粗棍子杵的你腰节碎。
　　〔刘唐云〕你要打我。且等我今日锁你一锁。〔正末云〕我伸与你脖子。你敢锁我么。〔刘唐云〕我怎么不敢锁你。〔正末云〕锁可容易开可难。大嫂。只怕我有错了的文案。折证的明白。我便来家也。〔同下〕〔旦云〕孔目不知为甚么勾当。只怕那小妇告下状来。我又不快。眼见的无那活的人也。〔下〕〔孤引赵令史上云〕差的刘唐勾李孔目去了。这早晚还不见来。〔刘唐史进拿正末上做见科〕〔刘唐云〕大人。勾将李孔目来了也。〔孤云〕张千。拏过那妇人来。〔张千拿搽旦跪科〕〔正末云〕大人。有的事罪坐家长。容小人自认。怎生勾的二嫂来。〔做问科云〕二嫂。〔搽旦云〕大嫂迷了眼。怎生叫二嫂。〔正末云〕你有甚事在这里。〔搽旦云〕是你犯下事。怕不连累着我那。〔孤云〕李孔目你知罪么。〔正末云〕小人不知罪。〔孤云〕李孔目。有首告你结交强贼。受了匾金环一双。你是执法的人。怎生犯下这等勾当。〔正末云〕大人可怜见。小人是知法的人。怎敢结交强贼。并无此事。〔赵令史云〕大人。不打不招。〔孤云〕与我打着者。〔刘唐打末科〕〔孤云〕你从实招了罢。〔正末唱〕
　　【醉中天】那里有令史每结勾强贼理。如今世上媳妇论丈夫的稀。这金环也只在我家权顿寄。我应当吃不出首的官司罪。他乱打拷教我招承个甚的。一壁厢官司又临逼。我可甚家有贤妻。
　　〔孤云〕刘唐。与我打着者。〔做打科〕〔正末云〕我那里受的这般苦楚。我知道了。这妇人当初与赵令史有奸。也要娶他来。这是我的不是了也。〔唱〕
　　【后庭花】告你个掌王法的党太尉。告你个葫芦提的包待制。哎。你个有丈夫的萧行首。天也送了我的匾金环柳盗跖。一杖起一层皮。畅好是腕头着力。可正官不威牙爪威。直恁般有气势。打到有五六十。你休学俺做小的。将普天下小妇每拘刷来。一搭里砧刀上刴做肉泥。大锅里熬做汁。〔带云〕您不信。试尝波。〔唱〕
　　【青哥儿】他则是一般一般滋味。我吃了六问六问三推。我如今手掴着胸膛悔后迟。我当初凭着良媒取到我家里。换套儿穿衣。拣口儿吃食。这婆娘饱病难医。把赃物收执。早报与官知。断送我头皮。我劝你这一火良吏。再休把妓女娶为妻。则我是傍州例。
　　〔赵令史云〕李孔目。休闲说。你招了罢。〔正末云〕罢罢罢。是我结勾强人来。〔孤云〕既如此。将李孔目下入死囚牢中去者。〔刘唐云〕理会的。上了枷。送入牢中去。〔做枷押正末出门科〕〔街坊领倈儿上云〕李孔目在衙门中。我送这一双儿女去。可早来到也。〔做见科云〕李孔目。我每是街坊邻舍。你大浑家亡化过了。这是他一双儿女。我交付与你。我回去也。〔下〕〔正末云〕多谢多谢。只因这妇人呵。气死我儿女夫妻。罢罢罢。〔唱〕
　　【赚煞】折倒了铜斗儿好家缘。锦片似庄宅地。他一刬的瞒心昧己。湛湛青天不可欺。谁承望财散人离。见儿女哭啼啼。〔云〕我眼见的无那活的人也。这两个孩儿要在他手里过日子。只得回嗔作喜。告他一告。二嫂。〔唱〕我则索把你来央及。你是必抬举他来长大日。〔搽旦云〕你放心的死。我知道。〔正末唱〕谁承望匾金环事起。则为我贪图些小利。〔带云〕李孔目也。〔唱〕今日个得便宜翻做了落便宜。〔下〕
　　〔孤云〕兀那妇人。你随衙听候。另日发落。〔诗云〕莫怪咱贪酷王法无私曲。只因赵令史送了李孔目。一对匾金环。入官充罚赎。若是萧娥没老公。今夜衙里宿。〔众随下〕
　　〔音释〕
　　帔音备　刷双寡切　疾精妻切　的音底　祇音其　窨音荫　约音杳　日人智切　息丧挤切　苫声占切　揎音宣　攞罗上声　逼音彼　跖张耻切　力音利　十绳知切　砧音针　汁张耻切　掴乖上声　食绳知切　执张耻切　宅池斋切　刬音产　及更移切
　　第二折
　　〔刘唐上诗云〕手拿无情棒。怀揣滴泪钱。晓行狼虎路。夜伴死尸眠。自家刘唐便是。今日李孔目结勾梁山泊强贼山儿李逵。受了他一付匾金环。招伏已定。下在牢里。当初我误了假限。直厅打了我四十。今日他也犯下来了。下在牢里。与我拿出来。〔史进拿正末上〕〔刘唐云〕旧规犯人入牢。先吃三十杀威棒。〔史进云〕这三十杀威棒就打死了。看史进面皮。饶了他罢。〔刘唐云〕他今日也有哀告我的日子。〔正末云〕哥哥休记旧恨。〔刘唐云〕我不和你一般见识。且入牢去。〔正末入牢科〕〔刘唐云〕兀那李孔目。我这一回有些闷倦。你唱个曲儿我听。〔正末云〕我有甚么心肠还唱曲儿。〔刘唐云〕你若不唱。我一顿棍子就打死你。〔正末云〕哥哥。小曲儿也罢。〔刘唐云〕你不要唱旧的。你当初怎生娶那小浑家。他又怎生出首。你都要唱在里面。〔正末云〕哥。我唱我唱。〔唱〕
　　【中吕普天乐】刘唐你是狠爹爹。整折倒了我三个月。都则为偷寒送暖。我和他义断恩绝。那婆娘衠一味嫉妬心。无半米着疼热。指望和意同心成家业。到送的俺子父每两处分别。那婆娘这其间知他是醒也醉也。我如今知他是死也活也。僧住赛娘儿呵知他是有也没也。
　　〔刘唐云〕史进。我如今吃饭去。你休解了他绳索。我便来。〔下〕〔史进云〕哥哥。你当初上花台。做子弟。怎生受用快活。你说一遍。我试听咱。〔正末云〕兄弟。一言难尽。我说你听。〔唱〕
　　【商调集贤宾】想着俺二十年把笔将儒业学。〔带云〕兄弟。我为这妇人呵。〔唱〕折倒了铜斗儿好窼巢。怎承望浪包娄官司行出首。送的个李孔目坐禁囚牢。岂不闻天网恢恢。也是我自受自作。赤紧的有疼热大浑家亡过了。想俺那小冤家苦痛嚎啕。我不合痴心娶妓女。倒将犯法罪名招。
　　【逍遥乐】送的俺一家儿四分五落。又不敢声扬。我则索心中窨约。没来由惹下风雹。撞着这冤业难消。又不曾把神灵触忤着。怎做的犯法违条。我如今身缠铁锁。项带沉枷。你教我怎得逍遥。
　　〔云〕兄弟也。我且歇息一会咱。〔做睡科〕〔史进云〕哥哥睡了。我也歇息者。〔二倈送饭上云〕我是李孔目的孩儿。与俺爹爹送饭。可早来到也。爹爹。爹爹。〔正末醒科云〕兀的不是僧住赛娘的声音。史进兄弟。〔史进醒科云〕哥哥怎的。〔正末唱〕
　　【醋葫芦】我恰纔困腾腾盹睡着。牢门外谁唱叫。听多时认的语声高。为甚两三番把兄弟厮定搅。多敢是小冤家来到。告兄弟休得怕勤劳。
　　〔史进云〕这叫门的不是你两个孩儿那。〔正末云〕兄弟。是僧住赛娘送饭来。〔史进云〕我出去开开这门。〔做见科云〕真个是孩儿送饭来。〔倈哭科〕〔诗云〕牢子哥哥把门开。怎不教我泪盈腮。两个冤家别无事。只为负屈亲爷送饭来。〔史进哭科云〕孩儿。痛杀我也。你在这里。将饭来我拿与你老子吃去。我关上这门。哥哥。孩儿送饭来。你吃些。〔做喂科〕〔正末唱〕
　　【幺篇】我将这一匙饭口内挑。孩儿在牢门外叫了几遭。我为甚两下里自量度。〔倈叫科云〕爹爹。〔正末唱〕孩儿我可也刚应的一声。猛呛了。〔做喷史进身上科〕〔唱〕展污了你衣服便休嗔闹。告兄弟可怜见且躭饶。
　　〔史进云〕污了衣服不打紧。哥哥。你有甚么言语。〔正末云〕兄弟。我眼见的无那活的人也。着孩儿过来。我看一看。死也死的甘心。〔史进云〕哥哥。我着孩儿进来。我开开这门。孩儿跟我进来。看你父亲去。〔史进引倈见末云〕〔倈云〕爹爹我送饭来。〔正末云〕孩儿。兀的不痛杀我也。僧住。你那头上怎么破了来。〔倈云〕是二娘打破了来。〔正末哭云〕孩儿。兀的不痛杀我也。〔唱〕
　　【梧叶儿】把孩儿相凌辱。折倒的黄瘦了。使不的你家富小儿骄。头上虱如喷饭。我心中如刀搅。把衣服扯得似纸提条。〔带云〕哎哟。僧住赛娘儿也。〔唱〕这是儿女每没爷娘的下梢。
　　〔刘唐上云〕吃了几杯酒。牢中看贼去来。开门来。〔史进云〕刘唐来了也。教孩儿且躲在一壁者。〔做躲科〕〔史进云〕我开开这门。哥哥来了也。〔刘唐云〕史进。你敢把囚人放了绳索来。〔史进云〕您兄弟怎么敢。〔刘唐云〕我试看去。〔做看科云〕兀的不松了绳索也。这两个小的。是谁家的业种。〔做打末倈科〕〔正末云〕哥哥。只打我罢。饶了这两个小的。〔唱〕
　　【后庭花】你看我痛煞煞怎动摇。脊梁上粗棍子拷。〔刘唐云〕这两个业种是那里来的。〔正末唱〕把僧住支杀的拖将去。连赛娘合扑的带了一交。哥哥你莫心焦。把往事从头还报。白日里非草草。牢狱中闹吵吵。将军柱钉头发梢。十字下滚肚索。紧邦邦匣定脚。
　　【双鴈儿】我可甚上床犹自想明朝。养小来。防备老。不堤防哥哥蓦来到。哥哥你休躁暴。孩儿难打熬。
　　〔搽旦上云〕我在家中打那两个业种。一会儿不见了他。我往牢里看李孔目去。牢子哥哥。开门。〔刘唐云〕甚么人叫门。我开开这门。〔搽旦云〕哥哥。我来看李孔目哩。〔刘唐云〕你进去。你那两个小的也在这里。〔搽旦见科云〕好也。你两个小业种。原来在这里。〔正末唱〕
　　【柳叶儿】这都是后尧婆凶恶。把孩儿打拷挝揉。狠牢子又来添绳索。教我怎禁着。哎。你个女多娇。则被你断送我也地网天牢。
　　〔刘唐云〕史进。把李孔目下在后牢里去。〔史进云〕理会的。〔史牵入科〕〔正末唱〕
　　【浪里来煞】我眼见的一命抛。也留不得三更到。孩儿也你则去街坊邻里宿今宵。赤紧的着疼热的亲娘亡化早。害的人七颠八倒。天那这都是我五行中恶限怎生逃。〔史进押末下〕
　　〔搽旦云〕刘唐哥哥。我央及你。我与你两锭银子。你把李孔目盆吊死了可不好。〔刘唐云〕你放心。都在我身上。〔搽旦云〕你若盆吊死了李孔目。我再相谢。若死了时。和我说一声儿。〔下〕〔刘唐云〕要活的难。要死的可容易。那李孔目如今是我手里物事。搓的圆。捏的匾。??得将他盆吊死了。一来赚他几个银子使用。二来也偿了我平生心愿。我且吃杯酒去。再来下手。不为迟哩。〔下〕
　　〔音释〕
　　月鱼夜切　绝藏靴切　衠音肫　热仁蔗切　业音夜　别皮耶切　学奚交切　巢锄嘲切　作音早　嚎音豪　啕音逃　落音涝　雹巴毛切　着池烧切　盹顿上声　度多劳切
　　第三折
　　〔刘唐上云〕我把李孔目盆吊死了。如今拖他出去。丢在死人坑里。〔做背尸出放下科云〕把李孔目尸首丢在这坑里。呀。兀的不下雨了。我回去罢。〔下〕〔正末做醒科〕〔唱〕
　　【双调新水令】一灵真性离了躯腔。又被雨和风半空飘荡。我这里头瞑眩。眼獐狂。七魄俱亡。刬的醒回来怎承望。
　　〔倈上云〕听的人说俺爹爹死了。我去看咱。〔做见科云〕兀的不是俺爹爹。〔做叫科〕〔正末唱〕
　　【沉醉东风】又不是梦儿中精神惚恍。又不是身死后魂气悠扬。又不是实丕丕地狱间。又不是虚飘飘天堂上。多咱在鬼门关被叫转还乡。待我手摸着心头暗酌量。毕竟个是真是谎。
　　〔倈叫〕〔正末做开眼科〕〔唱〕
　　【胡十八】是那个扳我脊梁。是那个摸我胸膛。是那个把头发来揪。肐膊来搪。是那个喳喳的高叫在耳边厢。原来是僧住和赛娘。他救到有半晌。也则为父子每情切切。因此上儿女每意慌慌。
　　〔倈云〕爹爹。你适纔已死了也。是我每叫转来的。〔正末云〕儿也。〔唱〕
　　【乔牌儿】这几时在那方。怎不见频来往。莫不是晨昏茶饭无人掌。瘦的你也损伤。
　　〔倈云〕不要说起茶饭。那二娘不打我也还好过。〔正末哭科〕〔唱〕
　　【落梅风】苦也啰你没了亲娘。偏留着二娘。把你来打的个不成模样。常言道隔层肚皮隔垛墙。怎想他知疼着痒。
　　〔搽旦上云〕刘唐吊死了李孔目。则怕他说谎。我自看去。兀的不是李孔目。孔目也。我来看你哩。〔做哭科〕〔正末唱〕
　　【沽美酒】他他他假提着泪两行。怎觑他这趋跄。〔搽旦云〕孔目也。我送衣服与你穿。〔正末唱〕你大古是送千里寒衣女孟姜。可教我忙也那不忙。穿不的你那好衣裳。
　　【太平令】令史呵赛张鼎千般智量。哎。你个萧行首八步周行。尽着你风流情况。做出些轻狂势相。我这里左想。右想。不见了僧住赛娘。〔搽旦云〕这不是僧住赛娘。〔正末唱〕儿也和俺李孔目一般悲怆。
　　〔搽旦云〕孔目。你敢饿了。我去备些茶饭来与你吃。〔下〕〔正末唱〕
　　【川拨棹】那婆娘。他觑咱如粪壤。公然的作祸为殃。巴不得中箭着鎗。还有甚心忙意慌。待将咱好供养。
　　【七弟兄】这场去向。又做出甚商量。浪包娄转眼机谋广。恶公人狠似虎和狼。恨不的把我泼残生逼勒登时丧。
　　〔搽旦叫科〕刘唐刘唐。〔刘唐上云〕孔目娘子。你叫我怎么。〔搽旦云〕我央及你盆吊死李孔目。怎生又活了。〔刘唐云〕要活的难。要死的易。我着他还牢去。〔搽旦云〕若死了呵。我再与你一锭银子。〔下〕〔刘唐云〕这打不死的贼。果然又活了。你仍还牢里去。〔正末云〕刘唐哥。我也曾替你同在衙门中来。直这般狠也。〔唱〕
　　【梅花酒】哀告你个刘唐。可怜我媳妇先亡。儿女凄惶。我又遭着官防。你也曾共府同堂。岂没半点情肠。只指望旱苗逢澍雨。怎忍教枯草打严霜。愿哥哥做主张。暂宽我片时光。便今生死甘当。来世里把恩偿。
　　〔刘唐云〕你是死罪重犯。则除死罢了。不死怎么放得你在外面。快还牢去。〔做拖末科〕〔正末唱〕
　　【收江南】呀。他把我死羊般拖逩入牢房。依旧硬邦邦匣定在囚床。便铁石人看见也心伤。非是俺口强。则不如早些儿死了落可便早收场。
　　〔刘唐拖正末科〕〔正末唱〕
　　【鸳鸯煞】横拖倒拽牢门上。前合后偃回头望。嘱咐了僧住。叮咛与赛娘。畅道拖出我牢门和你娘坟同葬。烧一陌纸　一碗凉浆。欲要俺父子每团圆。则除是做一个梦儿想。〔刘唐拖正末同下〕
　　〔音释〕
　　瞑音面　眩虚眷切　搪音唐　晌赏去声　跄音蹡　澍音树　逩本去声
　　第四折
　　〔李逵上诗云〕上山鞋履不闻声。下山锣鼓便齐鸣。蓦然一阵风来处。知是强人带血腥。某山儿李逵是也。今有李孔目为我下在死囚牢里。我问宋江哥哥告了一个月假限。将着一包袱金珠财宝。下山去搭救李孔目走一遭去。〔诗云〕拜辞了宋江哥哥。并不辞道路奔波。此一去亡生舍死。救孔目出地网天罗。〔下〕〔史进上云〕自家史进便是。如今李孔目被刘唐盆吊死了。谁想又活了。复还入牢中。我须看他走一遭去。〔外扮阮小五冲上〕〔诗云〕涧水潺潺绕寨门。野花斜插渗青巾。带糟浑酒轮盆饮。叶子黄金整秤分。某乃宋江手下头领。绰号活阎罗阮小五的便是。奉宋江哥哥将令。着我持两纸书招安史进刘唐。我远远的跟着。说这个人是史进。我试问咱。〔做见科云〕敢问尊兄贵姓。〔史进云〕在下史进。〔阮小五云〕既是史大哥。俺宋头领着我送书来。请哥哥上山。〔史进接书科〕〔刘唐撞上扭住云〕好也。你原来结交梁山泊好汉。〔史慌科云〕不是不是。〔阮小五云〕此位是谁。〔刘唐云〕在下刘唐。〔阮小五云〕宋头领也有书与哥哥。〔史扯刘科云〕好也。你原来结勾梁山泊强人。〔刘唐云〕罢罢罢。俺一同到牢中救了李孔目。同上梁山见及时雨去来。〔同下〕〔扶末阮随上科〕〔正末唱〕
　　【中吕粉蝶儿】躲难逃灾。行行里两步一蓦。行不动东倒西歪。则我这五魂绝。七魄散。撇在九霄云外。流泪盈腮。恰便似蝴蝶儿滚成一块。
　　【醉春风】则我这两只脚似腾空。魂灵儿如渡海。想着那婆娘一片狠心肠。畅好是歹。歹。这都泼令史使的机谋。狠公人出的气力。争些儿李孔目被他残害。
　　〔李逵冲上云〕留下买路钱者。〔刘史做躲阮小五拔刃科云〕来人休得造次。〔正末云〕兀的不諕杀我也。〔唱〕
　　【上小楼】你可便恰纔到来。他便待将咱杀坏。諕的我战战兢兢。悠悠荡荡。跪在尘埃。猛抬头。观觑了。失惊打怪。〔带云〕我道是谁。〔唱〕原来是匾金环故人犹在。
　　〔云〕太保。你认的我么。〔李逵云〕你是谁。〔正末云〕我是李孔目。〔李逵云〕谁是李孔目。〔正末云〕则我便是李孔目。〔李逵诗云〕我听言罢笑盈腮。慌忙扶上土坡台。云影万重疑是梦。月明千里故人来。哥哥。你认的兄弟么。则我便是山儿李逵。〔正末唱〕
　　【十二月】这一场天来大利害。则为那匾金环惹祸招灾。〔李逵云〕哥哥。你既在牢里。怎能勾出来。〔正末唱〕这都是刘唐打开了牢狱。史进救了我尸骸。今日得遇你个英雄剑客。恰便似鬼使神差。
　　〔李逵云〕哥哥。这事怎生犯了来。〔正末唱〕
　　【尧民歌】则被那浪包娄出首不须猜。〔李逵云〕官府怎么就信了他。〔正末唱〕则这匾金环早做了我犯由牌。〔李逵云〕那小妇好狠也。〔正末唱〕为受了些碜可可湿肉伴干柴。〔李逵云〕不想今日遇着兄弟。还有性命也。〔正末唱〕恰便似九重天飞下纸赦书来。好教我伤也波怀。都是命合该。到今朝纔跳出这连环寨。
　　〔李逵云〕哥哥。你怎生得出这牢门来。〔正末云〕兄弟。这里有两个大恩人。你和他相见咱。〔李逵云〕在那里。〔正末云〕两个兄弟。来与李逵兄弟相见者。〔刘史上见科〕〔李逵云〕二位是谁。〔正末云〕这个便是刘唐。史进。〔李逵云〕两位哥哥。当日我到东平府来改名李得。本奉宋头领将令。着我下山招安你两个。不想为打死了人。是李孔目救我性命。迭配沙门岛去。不曾见的你哩。〔刘唐云〕俺一齐上梁山见宋江哥哥去。〔赵令史搽旦倈儿同上〕〔搽旦云〕赵令史。有这两个业种。被他牵带不便。不如在这旷野里。你将他勒死了罢。〔赵令史云〕我知道。〔做勒科〕〔李逵云〕兀的不有人来也。俺赶将去。〔赵令史云〕有人来了。俺走走走。〔同搽旦下〕〔李逵同刘史赶下〕〔阮小五云〕李山儿赶人去了。有两个小的。勒死在这里。想那人也是不良的。〔正末做看科云〕兀的不是僧住赛娘。被奸夫淫妇勒死了。我索救孩儿咱。〔唱〕
　　【快活三】我连忙将绳解开。早是我快疾来。猛然见了觑明白。险些儿活惊杀。
　　【朝天子】早是我到来。救的你醒来。怎忍见屈死在荒郊外。想着他淫妇奸夫其情忒歹。只待要斩绝了咱家代。他使着毒害。做这场布摆。据情理难容贷。天也不盖。地也不载。哎。则俺那贤慧嫂今何在。
　　〔李逵同刘史拿赵令史搽旦上云〕哥哥。拿住奸夫淫妇了也。将他两个剖腹剜心。俺做按酒。〔阮小五云〕将这两个泼男女拿到梁山上杀坏。与李孔目同见我宋头领去。〔正末唱〕
　　【耍孩儿】你将咱做死的般相看待。怎知道还能。却原来你也自投下舍身崖。倒要我替你扛抬。萧娥呵你在丈夫面上偏生狠。令史呵你在官府前头使尽乖。到今日还咱债。可不道雠人相见。分外明白。
　　【二煞】想着你黑的是心。白的是财。只要图人性命将人害。且看鬼门关上谁先到枉死城中那个该。毕竟是行短的天教败。少不得将你心肝百叶。做七事家分开。
　　〔宋江一行冲上云〕某宋江是也。昨差阮小五招安刘唐史进去了。又差山儿李逵救李孔目。都不见上山来。小偻罗。蹅着山冈。看他来时。报复我家知道。〔正末同李阮刘史拿赵令史搽旦倈儿上见宋江科〕〔李逵云〕哥哥。你兄弟来了也。〔宋江云〕你每都来了也。谁是李孔目。刘唐。史进。〔李逵云〕这个是李孔目。这个是刘唐。这个是史进。〔宋江云〕兀那绑缚的是谁。〔李逵云〕这妇人是出首李家兄弟的。叫做萧娥。〔阮小五云〕烧鹅倒也好配酒。〔李逵云〕那厮是赵令史。是这妇人的奸夫。〔宋江云〕那两个小的呢。〔李逵云〕这叫僧住赛娘。是李家兄弟一双儿女。〔宋江云〕李孔目。刘唐。史进。都做山上头领。将这两个泼男女剖腹剜心。与李孔目雪恨报仇。一面杀羊造酒。做个庆喜筵席。〔正末同刘史拜科云〕多谢了哥哥。〔唱〕
　　【煞尾】谢仁兄拔救死再生。似枯枝得雨花再开。将奸夫淫妇都杀坏。方显的义气仁风播四海。
　　〔宋江诗云〕俺梁山泊远近驰名。要替天行道公平。忠义堂施呈气概。结交尽四海豪英。差李逵下山探听。到东平偶见相争。只一拳将人打死。被官司拷打招承。论律法本该抵命。李孔目搭救残生。李山儿知恩图报。送金环聊表微情。被小妇当官出首。将孔目熬尽严刑。阮小五入牢打探。兼请他刘史同行。萧行首剜心剖腹。赵令史号令山城。今日个英雄聚会。一个个上应罡星。早准备庆喜筵席。显见的天理分明。
　　〔音释〕
　　活音和　杀音晒　潺锄山切　渗森去声　贷音泰　剜碗平声　争去声　音债　罡音刚
　　题目　李山儿生死报恩人　
　　正名　都孔目风雨还牢末
　　都孔目风雨还牢末杂剧终

《元曲选》　半夜雷轰荐福碑杂剧　（明）臧晋叔 编
　　半夜雷轰荐福碑杂剧　　（元）马致远 撰
　　●半夜雷轰荐福碑杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　三封书谒扬州牧　正名　半夜雷轰荐福碑 
　　第一折
　　〔冲末扮范仲淹同外扮宋公序上诗云〕龙楼凤阁九重城。新筑沙堤宰相行。我贵我荣君莫羡。十年前是一书生。老夫姓范名仲淹。字希文。累蒙擢用。颇有政声。今谢圣恩可怜。除老夫为天章阁学士之职。这个是老夫幼年朋友。姓宋名公序。还有一个同堂小弟。姓张名镐。字邦彦。老夫自登仕路以来。与兄弟张镐。数载不能相会。未知进取功名也流落四方。老夫常切切于心。拳拳在念。今奉圣人命。着老夫江南采访贤士。宋公序所除扬州为理。只今日俺两个便索登程去也。〔宋公序云〕哥哥。您兄弟已行。别无他事。止有一女。未曾许聘他人。哥哥可有甚么好亲事举保。将来就劳哥哥主婚。成就这门亲事。〔范仲淹云〕相公放心。我有一同堂小弟张镐。论此生的才学。不在老夫之下。我若有书呈到于相公跟前。便成就了这门亲事。〔宋公序云〕多谢哥哥。您兄弟谨领。则今日辞了哥哥。便往扬州之任走一遭去。〔先下〕〔范仲淹云〕宋公序去了也。老夫不敢久停久住。则今便往江南。采访贤士。走一遭去来。〔下〕〔净扮张浩上诗云〕段段田苗接远村。太公庄上戏儿孙。庄农只得锄刨力。答贺天公雨露恩。自家是个庄家。姓张名浩。字仲泽。在张家庄居住。广有庄田。牛羊孳畜。不知其数。我做个大户。近新来有一个秀才。到我这庄上。我问他名字。他也姓张名镐。字邦彦。此人满腹文章。留在庄儿上教些学生读书。我偷听他几句言语。知之为知之。不知为不知。我今日无甚事。看了田禾。我去书房里。望那秀才走一遭去。〔下〕〔正末扮张镐引学生上云〕小生汴京人氏。姓张名镐。字邦彦。幼小父母双亡。我有八拜至交的哥哥。乃是范仲淹。他为翰林学士之职。数载不曾相见。小生飘零湖海。流落天涯。在于潞州长子县张家庄上。有一人姓张名浩。字仲泽。他见我和他同名同姓。留我在他庄上。教着几个蒙童度日。张镐。几时是你那发达的时节也呵。〔唱〕
　　【仙吕点绛唇】我本是那一介寒儒。半生埋没。红尘路。则我这七尺身躯。可怎生无一个安身处。
　　【混江龙】常言道七贫七富。我便似阮籍般依旧哭穷途。我住着半间儿草舍。再谁承望三顾茅庐。则我这饭甑有尘生计拙。越越的门庭无径旧游疎。〔带云〕常言道三寸舌为安国剑。五言诗作上天梯〔唱〕既有这上天梯。可怎生不着我这青霄步。我可便望兰堂画阁。刬地着我瓮牖桑枢。
　　〔范仲淹上云〕老夫范学士。自离了汴京。随路采访贤士。来到这潞州长子县。打听的我那兄弟张镐。在于张家庄上教学。老夫直来到此处。探望我那兄弟走一遭去。可早来到也。祗候人接了马者。学童。你师父在家么。〔学生云〕师父家里有。〔范仲淹云〕你报复去。道有范学士特来相访。〔学生报云〕有范学士在于门首。〔正末云〕道有请。〔范仲淹云〕贤弟别来无恙。〔正末云〕哥哥请坐。受您兄弟两拜。〔唱〕
　　【后庭花】哥哥也咱可便相别了数载余。哎。你个故人音信疎。远阻隔三千里。你可便近新来安乐无。〔云〕比及哥哥来。我早知道了也。〔范仲淹云〕兄弟。我又不曾有书信来。你如何知道。〔正末唱〕我昨夜看文书。猛抬头疑怪他这灯花儿结聚。今日个果门迎你个长者车。
　　〔范仲淹云〕贤弟。论你高才大德。博学广文。为何不进取功名。刬地在此教学为生。可是主何意。〔正末云〕哥哥。你兄弟一言难尽。〔唱〕
　　【油葫芦】则这断简残编孔圣书。常则是养蠹鱼。我去这六经中枉下了死工夫。冻杀我也论语篇孟子解毛诗注。饿杀我也尚书云周易传春秋疏。比及道河出图。洛出书。怎禁那水牛背上乔男女。端的可便定害杀这个汉相如。
　　【天下乐】这世里难乘驷马车。想贤也波愚。不并居。我干受了漏星堂半世活地狱。〔范仲淹云〕你积趱下些甚么囊箧。〔正末唱〕我浑趱下到六七斤家麻。四五斗家粟。几时能勾播清风一万古。
　　〔范仲淹云〕贤弟受窘。你肯谒托一两个朋友呵。必有济惠。得些盘费。进取功名。可不好那。〔正末云〕哥哥。如今难投托人。今人与古人不同。〔唱〕
　　【那咤令】当日个结交。有周瑜鲁肃。当日个量宽。有王阳贡禹。今日个义让。无管仲鲍叔。则我这运未通。时难遇。枉了狂图。
　　【鹊踏枝】我如今带儒冠。着儒服。知他我那命里。有公侯也伯子男乎。我左右来无一个去处。天也则索阁落里韫椟藏诸。
　　〔范仲淹云〕兄弟也。你是看书的人。便好道富家不用买良田。书中自有千锺粟。安居不用架高堂。书中自有黄金屋。出门莫恨无人随。书中车马多如簇。娶妻莫恨无良媒。书中有女颜如玉。前贤遗语。道的不差也。〔正末唱〕
　　【寄生草】想前贤语。总是虚。可不道书中车马多如簇。可不道书中自有千锺粟。可不道书中有女颜如玉。则见他白衣便得一个状元郎。那里是绿袍儿赚了书生处。
　　【幺篇】这壁拦住贤路。那壁又挡住仕途。如今这越聪明越受聪明苦。越痴呆越享了痴呆福。越糊突越有了糊突富。则这有银的陶令不休官。无钱的子张学干禄。
　　【六幺序】我想那今世里真男子。更和那大丈夫。我战钦钦拨尽寒垆。则这失志鸿鹄。久困鳌鱼。倒不如那等落落之徒。枉短檠三尺挑寒雨。消磨尽这暮景桑榆。我少年已被儒冠误。羞归故里。懒覩乡闾。
　　【幺篇】则这寒儒。则索村居。教伴哥读书。牛表描朱。为甚么怕去长安应举。我伴着伙士大夫。穿着些百衲衣服。半露皮肤。天公与小子何辜。问黄金谁买长门赋。好不直钱也者也之乎。我平生正直无私曲。一任着小儿簸弄。山鬼揶揄。
　　〔范中俺云〕贤弟。似此训蒙呵。几时是你发达时节也。〔正末云〕您兄弟吃这些学生每定害杀我也。〔唱〕
　　【金盏儿】出来的越顽愚。忒乖疎。便有文宣王哲剑难拘束。一个个拴缚着纸■〈铍上毛下〉子。一个个妆画闷葫芦。一个撮着那布裙踏竹马。一个舒着那臁肕跳灰驴。他每那里省的鸦窝里出凤雏。您兄弟常则是油瓮里捉鲇鱼
　　〔范仲淹云〕兄弟。请你那东道出来。我和他厮见。〔请科净上云〕我如今无甚事。学堂里望那张镐去。〔正末云〕老兄。我哥哥范学士来在此。你和他厮见咱。〔做见科〕〔范仲淹云〕老兄。贤弟在此。多蒙垂顾。〔净云〕知之为知之。不知为不知。〔正末云〕小生往常曾说。此便是小生的哥哥范学士。〔净云〕多劳相公远降。有失迎迓。知之为知之。不知为不知。〔范仲淹云〕贤弟。这厮也是个愚鲁之人。〔正末云〕哥哥。量他何足道哉。〔唱〕
　　【醉扶归】这厮蠢则蠢家豪富。富则富腹中虚。〔带云〕哥哥。〔唱〕便道东道和门馆德不孤。他纯经义不词赋。他识字呵不抵死十分看书。他则是个中选的锄田户。
　　〔净云〕老相公请坐。我执料些茶饭去。知之为知之。不知为不知。〔下〕〔范仲淹云〕兄弟。你身边有何功课。〔正末云〕您兄弟积下万言长策。哥哥你试看咱。〔范仲淹云〕兄弟。我将此万言长策。献上圣人。保举你为官。意下如何。〔正末云〕此处岂你兄弟久远安身之地。〔范仲淹云〕兄弟。既然你要转动。我与你三封书。投托三个人去。头一封书洛阳黄员外。你投托他去。他见我书呈。你那衣食盘费。都在此封书上。第二封书是黄州团练副使刘仕林。他见我书呈。必有厚赠。这第三封书最要紧。是扬州太守宋公序。你下到这封书呵。休说你那盘缠鞍马。就是前程事。都在此封书上。兄弟也你着意者。你若不得第时。权在张家庄上住。我着人来取你为官。你意下如何。〔正末云〕多谢哥哥赐我这三封书。我辞别东家。便索长行也。〔净上云〕这弟子孩儿不中用。烧着一只鹅。却揭开锅盖。可被他飞的去了。〔正末云〕长者。小生在此。多多混践。着众学生各自还家去。等我回时。可教他再来读书。哥哥。小弟收拾了琴剑书箱。便索起程也。〔唱〕
　　【赚煞】您兄弟先谒信安君。后访扬州牧。看小子今番命福。恁兄弟一片功名心更速。岂不闻光阴如过隙白驹。我将这护身符。你着我变几贯青蚨。〔带云〕长者。〔唱〕我投人须投大丈夫。则这新丰一旅。将着马周来不遇。〔带云〕哥哥。你可放心也。〔唱〕你看我专等常何的那一纸荐贤书。〔下〕
　　〔范仲淹云〕兄弟去了也。长者恕罪。老夫就将着万言长策。去献与圣人。保举兄弟为官。不敢久停久住。祗候将马来。别处采访贤士。走一遭去来。〔同下〕
　　〔音释〕
　　镐音浩　刨音袍　没音暮　枢昌书切　狱于句切　粟须上声　肃须上声　叔音暑　服房夫切　椟音读　禄音路　簸音播　揶音爷　揄音余　■〈铍上毛下〉音见　臁音廉　肕仁去声　牧音暮　福音府　速苏上声　白巴埋切
　　楔子
　　〔旦上云〕妾身是黄员外的浑家。是好烦恼人也。昨日有个秀才。投下一封书。俺员外接过书呈看罢。不知怎生。当夜晚间员外害急心疼亡了。兀的不痛杀我也。〔正末上云〕自从张家庄上与哥哥约别之后。小生一径的来到洛阳。投逩那黄员外。昨日下了书呈。在店肆中安下。今日无甚事。黄员外宅上走一遭去。哦。可怎生门首挂着纸钱那。〔做唤门科云〕门里有人么。〔旦云〕是谁。〔正末云〕小生是昨日下书的张秀才。〔旦云〕你是那下书的。兀那秀才。你听者。自从你昨日下了书呈。将俺员外急心疼一夜妨杀了。今日有甚脸上我门来。你若入门时。抓了你那脸。卒风暴雨。不入寡妇之门。你快回去。〔正末云〕谁死了。〔旦云〕员外死了。〔正末做哭科云〕张镐。你好命薄也呵。哥哥与我三封书。头一封书投与洛阳黄员外。昨日下了书。一夜急心疼死了那员外也。小生不避驱驰。索往黄州投着团练副使刘仕林走一遭去罢。〔唱〕
　　【仙吕赏花时】我恰做访戴山阴王子猷。身似飘飘没缆舟。为活计拙如鸠。则这客僧投寺宿。措大谒儒流。
　　【幺篇】投至得千里书回碧树秋。则怕这一夜霜天白发愁。王粲谒荆州。我想那朝中故友。休教我空倚定仲宣楼。〔下〕
　　〔音释〕
　　宿羞上声
　　第二折
　　〔范仲淹同使官上云〕老夫范学士。自从江南采访贤士。到于朝中。老夫就将兄弟张镐所作万言长策。献与圣人。谢圣恩可怜。就加张镐为吉阳县令。老夫本待亲身自去。争奈公事冗杂。老夫差一使命去。加官赐赏。使命。你近前来。我嘱付你。你去潞州长子县张家庄上。有一人是张镐。为他献了万言长策。圣人的命。加他为吉阳县令。教他走马到任。小心在意。疾去早来。〔下〕〔使官云〕领了老相公言语。直至潞州长子县张家庄上。加官赐赏。走一遭去。〔下〕〔净上云〕自家张浩。自从那张秀才散了学生。去了许多时也。我今日看了田禾回来。无甚事。且闲坐些儿则个。〔使官上云〕来到也。左右接了马者。张浩听圣人的命。〔净云〕呀。快装香来。知之为知之。不知为不知。〔做跪科使官云〕张浩。为你献了万言长策。圣人见喜。加你为吉阳县令。教你走马上任。谢恩。〔净拜科云〕待茶饭了去。〔使官云〕不必了。小官事忙。将马来。回圣人话去。〔下〕〔净云〕知之为知之。不知为不知。嗨。我几曾有那万言长策来。是那张镐的。错加了官也。且由他。有谁知道。我如今不可久停久住。收拾鞍马。便索理任去也。〔下〕〔正末上云〕小生张镐。收拾琴剑书箱。且往黄州投逩团练副使刘仕林走一遭去呵。〔唱〕
　　【正宫端正好】恨天涯。空流落。投至到玉关外我则怕老了班超。发了愿青霄有路终须到。刬地着我又上黄州道。
　　【滚绣球】这一遭。下不着。孔融好等你那祢衡一鹗。哥也我便似望鹏搏万里青霄。你搬的我散了学。置下袍。去这布衣中莽跳。空着我绕朱门恰便似燕子寻巢。比及见这四方豪士频插手。我争如学五柳的先生懒折腰。枉了徒劳。
　　〔云〕小生幼年间功习儒业。学成满腹文章。指望一举状元及第。峥嵘发达。谁想今日波波碌碌。受如此般辛勤也。〔唱〕
　　【叨叨令】往常我青灯黄卷学王道。刬地来红尘紫陌寻东道。如今十个九个人都道。都道是七月八月长安道。兀的不困杀人也么哥。困杀人也么哥。看书生何日得朝闻道。
　　〔云〕贫乃士之常。圣人道君子固穷。小人穷斯滥矣。〔唱〕
　　【滚绣球】虽然我住破窑。使破瓢。我犹自不改其乐。后来便为官也富而无骄。洛阳书坐化了。黄州书自窨约。比及到那时节有一个秀才来投托。这世里谁以晏平仲善与人交。〔云〕到那财主门首。报复将去。有个秀才下书。那财主便道。着他门首等着。〔唱〕他腆着胸脯眼见的昂昂傲。〔带云〕要他那賷发呵。〔唱〕将我这羞脸儿怀揣着慢慢的熬。〔带云〕投至得他那几贯钱呵。〔唱〕轻可等半月十朝。
　　〔云〕这里是个三叉路。不知那条路往黄州去。天色暄热。就在柳阴直下歇一歇。等一个来往的人问路咱。〔正末坐地科〕〔行者上云〕好热也。晒杀我也。〔正末云〕一个出家人来了。我问訉咱。〔唱〕
　　【倘秀才】敢问你个禅师长老。〔行者云〕问甚么。〔正末唱〕这条路去黄州也不错。〔行者云〕正是黄州大路。〔正末唱〕长老也则他这钟不宜时为甚敲。〔行者云〕是无常钟。死了人便撞这钟。〔正末唱〕我道死了人的不是个锄田汉。〔行者云〕不是。〔正末唱〕必然是个富官僚。〔行者云〕可知里。〔正末云〕这官人姓甚名谁。〔行者云〕我说与你。死了的官人。是黄州团练副使刘仕林。〔正末唱〕我听的他道了。
　　〔做叹气科〕〔唱〕
　　【醉太平】争些儿把我撞着。可着我心痒难揉。扬州太守听消耗。你这其间莫不害倒。第一封书已自无着落。第二封书打发谁行要。我将这第三封扯做纸题条。〔带云〕张镐。〔唱〕则好去深村里教学。
　　〔行者云〕諕我这一跳。秀才。你闲也是忙。忙便罢。闲便来寺里吃酸馅来。〔正末云〕长老恕罪。张镐也怎生如此般命蹇。哥哥与了三封书。妨杀了两个人。第三封书谒托扬州刺史。罢罢罢。我不往扬州去。我则回那潞州长子县张家庄上。等哥哥消耗。可不好那。〔下〕〔龙神上诗云〕独魁南海作龙神。兴云降雨必躬亲。曾因悞受天公罚。至今不敢借凡人。吾神乃南海赤须龙是也。奉玉帝勅旨。着吾神行雨。身体困倦。在于庙中歇息片时。有何不可。〔正末上云〕好大雨也。兀的是个龙神庙。我那里避雨去咱。〔唱〕
　　【倘秀才】则他这香火冷把他庄家赛倒。莫不是雨雪少把这黎民来瘦却。古庙荒凉饿鬼嚎。我权捻土。做香烧。怨书生的命薄。
　　〔云〕供卓上有一个珓儿。我试问神道。咱小生张镐。流落在潞州长子县张家庄。教着几个村学。当时一日。有我的哥哥范学士来访小生。将我万言长策进了。保举我为官。又与我三封书。两封书妨杀两个人。第三封书小生不曾往扬州去。如今则回潞州长子县。去张家庄上等待哥哥消耗。小生若是能勾为官。便与三个上上大吉。若是不能勾为官。便与我三个下下不合神道。〔唱〕
　　【滚绣球】将碑珓儿咒愿了。香垆上度了几遭。〔做掷珓科云〕元来是个下下不合神道。〔三科〕〔唱〕可怎生一掷一个不合神道。和这块臭芹泥也折贵攀高。遮莫是角木蛟。氐土貉。大古里是今秋水落。你下下下渰了我大段田苗。将我些有金银富汉都亡过。我和你无祭享泥神两个厮撞着。〔带云〕我骂你呵。〔唱〕那里也雨顺风调。
　　〔云〕这披鳞的曲蟮。带甲的泥鳅。我歹杀呵是国家白衣卿相。你岂敢戏弄我。怎生出的这恶气。我则题破这庙宇。便是我平生之愿。取出我这笔墨来。有这檐间滴水。磨的这墨浓。蘸的这笔饱。就这捣椒壁上。写下四句诗。〔做写科云〕将写就了。我表白一遍咱。〔诗云〕雨旸时若在仁君。鼎鼐调和有大臣。同舍若能知此事。谩将香火赛龙神。我题罢这诗也。觉一阵昏沉。就这殿角边歇息咱。〔末做睡科〕〔龙神云〕叵耐张镐无礼。你自命蹇福薄。时运未至。却怨恨俺这神祇。将吾毁骂。题破我这庙宇。更待干罢。你行一程。我赶一程。行两程我赶两程。张镐你听者。〔诗云〕你亏心折尽平生福。行短天教一世贫。古庙题诗将俺这神灵骂。你本是儒人我着你今后不如人。〔下〕〔正末做醒科云〕天色晴了。日影儿出来也。我赶程途去。便索长行。〔下〕〔净骑马上云〕自家张浩的便是。托赖祖宗余荫。得了这官。如今去赴吉阳县令。万言长策不是我的。是那个张镐的。我就混赖了他的。有谁知道。今日走马赴任行动咱。知之为知之。不知为不知。〔正末上云〕兀的不是张仲泽。仲泽。〔净云〕不中。我索走走走。〔下〕〔正末唱〕
　　【呆骨朵】我这里高阜处不住的呀呀叫。〔曳剌上云〕一匹好马也。〔正末唱〕见一个带牌子的曳剌随着。〔云〕敢问么。〔曳剌云〕你问甚么。〔正末唱〕这人姓甚名谁。〔曳剌云〕姓张是张浩。〔正末唱〕他那年纪儿是大小。〔曳剌云〕三十岁也。〔正末唱〕莫不在长子县村中住。〔曳剌云〕是长子县居住。〔正末唱〕因甚上为官爵。〔曳剌云〕为他献了万言长策来。〔正末云〕他那里有万言长策。〔唱〕我则道旧相知张仲泽。〔带云〕哥哥休怪。〔唱〕管是我眼睛花将他错认了。
　　〔曳剌云〕傻■〈尸外巾内〉放手。我赶相公去。〔下〕〔正末云〕他那里取万言长策来。世上多有同名同姓的。我则回潞州长子县张家庄上。等待哥哥消耗便了。〔下〕〔净骑马上云〕知之为知之。不知为不知。天色晴了也。我走了这一日。觉的有些困倦。且下这马来。拴在柳树上。在这绿阴之下暂歇息咱。〔曳剌上云〕好块子马。脚打着脑杓子走赶不上。兀的不是那块子马。相公敢在这里。〔曳剌见净科〕〔净云〕兀那厮是甚么人。〔曳剌云〕洒家是个曳剌。接相公来。则被那块子马走的紧。洒家紧赶着。跟不上。接不着相公。〔净云〕你知道你那罪过么。〔曳剌云〕洒家不知道。〔净云〕你要饶你那罪过么。〔曳剌云〕可知要饶哩。〔净云〕你路上曾见个秀才么。〔曳剌云〕洒家见来。〔净云〕你杀了他去。我便饶了你罪过。〔曳剌云〕洒家知道。我杀那傻■〈尸外巾内〉去。且慢者。乞个罪名。〔净云〕他拐了我梅香。偷了我壶瓶台盏。你杀了他去。〔曳剌云〕我便去。〔净云〕你回来。倘若你不杀他呀。你休瞒了我。要你三件信物。要他那衣衫襟子。刀上有血。挣命的土刻滩子。三件都有。你便来回话。〔下〕〔正末上云〕天色暄热。打破了我这脚。我慢慢的行波。〔曳剌赶上云〕兀的不是那傻■〈尸外巾内〉。兀那秀才。你住者。我和你说话。〔正末云〕那骑马的可正是张仲泽么。〔曳剌云〕俺那相公认的你。着我与你十两枣穰金。在我这腿曲裢子里打着。你自取去。〔正末云〕在那里。〔做低头取科〕〔曳剌云〕你黄泉做鬼休怨我。〔做杀末科〕〔正末云〕哥哥。饶俺性命。小生其实寃屈。死于九泉之下。我不告张仲泽。我则告着你。〔曳剌放末科云〕兀那秀才。他道你拐了他梅香。偷了他壶瓶台盏。教我来杀你。你可说你怎生寃屈。你试慢慢说一遍咱。〔正末云〕哥哥。你停嗔息怒。听小生从头至尾。告诉得来。小生姓张名镐。字邦彦。他姓张名浩。字仲泽。因与俺同名同姓。他留小生在他庄儿上。教着几个村童。当初一日。有我的哥哥是范学士来相访小生。将我的万言长策收了。又与了我三封书。两封书妨杀了两个人。有第三封书。小生不曾往扬州去。眼见的小生离了那庄上。哥哥着人来宣唤我为官。小生可不在。他也姓张名浩。我也姓张名镐。同名同姓。赖了我这官爵。他恐怕久后白破他这事。故意着哥哥来杀坏小生。他自封妻荫子。哥哥。你没来由替别人做甚么。〔曳剌云〕恁的呵。是俺那傻■〈尸外巾内〉的不是。〔正末云〕小生倒不怪那张仲泽。则怪我那范学士哥哥。〔曳剌云〕兀那秀才。你休胡说。那范学士你怎生怨他。〔正末唱〕
　　【倘秀才】我则为他三封书把我这前程来误却。万言策被别人赖了。大道上肯分的轴头儿厮抹着。他请我在庄儿上。教村学。也曾看成的我至好。
　　〔曳剌云〕兀那秀才。他也姓张名浩。你也姓张名镐。他是那一个浩字。你是那一个镐字。你试说我听咱。〔正末云〕哥哥不知。听小生说。〔唱〕
　　【滚绣球】我是金字边着个高。〔曳剌云〕可他呢。〔正末唱〕他是点水边着个告。因此上一般名号。〔曳剌云〕那加官的管着甚么来。〔正末唱〕谁想这送宣的再也不辨个根苗。他道是盖世豪。我道是儿女曹。咱两个非同管鲍。哥也则你那十两枣穰金是鞘里藏刀。俺两个一时本是知心友。不想道半路里番为刎颈交。他怎肯将我躭饶。
　　〔曳剌云〕兀那秀才。你不说呵。我怎么知道。既然这等。饶你性命。不杀你。〔正末云〕谢了哥哥。〔做行科〕〔曳剌云〕兀那秀才转来。问你要三件信物。〔正末云〕那三件信物。〔曳剌云〕要你那衣衫襟。刀子有血。挣命的土刻滩子。你与我这三件儿。你便去。〔正末云〕哥哥。你要衣服。可割一块去。〔曳剌云〕将来。〔做割科云〕衣襟有了也。这刀子上要有血。〔正末云〕怎么能勾这刀子有血。〔曳剌云〕兀那秀才。拣你那不痛处。我扎一刀子。〔正末做怕科云〕哥哥。那答儿是不疼的。〔曳剌云〕兀那秀才。你打破鼻子。〔正末做打鼻科〕〔曳剌云〕你重些打。〔正末云〕哥哥怎么打。〔曳剌自做打鼻出血科云〕这般。打〔正末云〕哥也。打破你的鼻子。就着那血抹在那刀子上罢。省的我打。〔曳剌云〕倒好了你也。那秀才你躲了。〔做跌倒科〕〔正末云〕哥也。你做甚么。〔曳剌云〕傻■〈尸外巾内〉也。可是那挣命的土刻滩子。〔正末云〕感谢哥哥。此恩念异日必当重报。敢问哥哥姓甚名谁。〔曳剌云〕我姓赵。是赵实。你久后得官呵。休忘了赵实。〔正末云〕哥哥是赵实。我牢记着哩。小生一句话敢说么。〔唱〕
　　【煞尾】你是必兴心儿再认下这搭沙和草。哥也你可休不挂意揩抹了这把带血刀。〔带云〕张浩。〔唱〕休想天公把你饶。鞭牛汉平白的赖了官爵。采桑妇没来由受了郡诰。我空向他乡走一遭。千里投人怕的是到。若不是吾兄义气高。若不是哥哥怎生了。山海也似恩临决然报。异日峥嵘厮撞着。请一个传神巧待诏。一幅丹青写容貌。堂上铺陈挂幔幙。罗列杯盘置椅卓。百味珍羞不教少。一炷明香旦暮烧。将你那救我命的恩人〔带云〕你是赵实哥哥。〔唱〕直供养到老。〔下〕
　　〔曳剌云〕秀才去了也。三件信物都有了。我回相公话去。〔下〕〔净上云〕这厮好不干事。这早晚不来回话。〔曳剌上见净云〕相公。洒家回来了也。〔净云〕你杀了那秀才也不曾。〔曳剌云〕我赶上只一刀。杀了那秀才。三般验证都有。衣衫襟。刀子有血。相公怕不信呵。去看那挣命的土刻滩子。〔净云〕这厮好男子。我饶了你接不着的罪过。〔背云〕秀才也杀了。这厮久后说出来可怎了。则除是这般。兀那曳剌。你去了一日光景。马不曾饮水。兀那里有井。你那里打些水饮马去。〔曳剌云〕洒家知道。〔曳剌做打水〕〔净推科〕〔曳剌云〕有人推我。〔做转身按倒净科云〕叫有杀人贼也。〔宋公序引随从冲上云〕小官宋公序。今取回京师去也。来到此处。是甚么人闹吵。拿近前来。你是甚么人。你说。〔曳剌云〕洒家是吉阳县伺候。教小人接新官去。接着这个傻■〈尸外巾内〉。他道你怎么误了接待我。洒家便道。那马走的紧。小人赶不上。他便道你要饶你么。洒家便道。可知要饶哩。他便道。你路上曾见一个秀才来。我便道见来。他道你去杀了他去。我便道乞个罪名。这个傻■〈尸外巾内〉便道。他拐了我梅香。偷了壶瓶台盏。他又怕我不肯杀他。问我要三件信物验证。要衣衫襟。刀子有血。挣命的土刻滩子。洒家赶上秀才。说了他项上事。那秀才姓张名镐。这傻■〈尸外巾内〉也姓张名浩。他两个一般名字。他混赖了他万言长策。得了他官爵。洒家听的说。我放的秀才去了。回这傻■〈尸外巾内〉的话。他久后怕我说出来。着我饮马去。我到井边。恰待打水。这傻■〈尸外巾内〉便要推我在井里。相公。我死呵不打紧。我有八十岁的母亲。可着谁人侍养。说兀的做甚。〔词云〕小人说从头至尾。说的来不差半米。杀了秀才又渰死洒家。傻■〈尸外巾内〉也你做的个损人利己。〔宋公序云〕我多听的范学士哥哥说一个张镐的名儿。这个未知是不是。祗候人拿住这两个人。跟随我去。到于京师。见了范学士。亲问明白。我自有个主意。左右那里将马来。赴京师走一遭去。〔净云〕知之为知之。不知为不知。〔同下〕
　　〔音释〕
　　落音涝　着池烧切　鹗音傲　乐音涝　窨音荫　约音杳　托音讨　十绳知切　讯音信　揉与挠同　学奚交切　却音巧　薄巴毛切　珓音叫　貉音豪　祇音其　爵音剿　傻商鲊切　■〈尸外巾内〉凋上声　幙音冒　卓之卯切
　　第三折
　　〔范仲淹上云〕老夫范学士。自从将兄弟张镐。加为吉阳县令。至今音信皆无。老夫今奉圣人的命。差老夫饶州公干。收拾行装。便索往饶州走一遭去来。〔下〕〔外扮长老上诗云〕涧水煎茶烧竹枝。袈裟零落任风吹。看经只在明窗下。花落花开总不知。贫僧乃荐福寺长老。自幼出家。剃度为僧。经文佛法。无不通晓。我这寺中碑亭内。有一统碑文。是颜真卿写的。就是他亲手镌的。书法精妙。寺中以为至宝。等闲人不得见。近日有一人姓张名镐。是范学士的朋友。因持三封书投托人。妨杀了两个人。流落在此。贫僧每日斋食管待。今日无甚事。请到方丈中。与此人攀话。这早晚敢待来也。〔正末上云〕打听的范学士哥哥。在此饶州为刺史小生一径的投到饶州来。不想哥哥又宣的回去。将小生淹留在此。这荐福寺中安下。多多的定害这长老。早间使人来请。小生须索方丈中走一遭去呵。〔唱〕
　　【中吕粉蝶儿】千里而来。早则不兴阑了子猷访戴。干赔了对践红尘踏路的芒鞋。则俺那守饶州。范学士。故人安在。哥也不争你日转千阶。我便是第三番又劫着个空寨。
　　【醉春风】行杀我也客路远如天。闪杀我也侯门深似海。趁着这木鱼声每日上堂斋。秀才也更做甚么客。客。谢长老慈悲。为小生贫困。将我做上宾看待。
　　〔见长老科云〕长老。小生在此。多混践长老也。〔长老云〕不敢。请坐。敢问先生学成满腹文章。为何不进取功名。刬地流落四方。是何主意。〔正末云〕长老不问呵。小生不敢说。休嫌絮烦。听小生说一遍咱。〔长老云〕先生慢慢说一遍。〔正末唱〕
　　【石榴花】小生可便等三年一度选场开。守村院看书斋。〔长老云〕当初范学士。可怎生相访来。〔正末唱〕不想俺那月明千里故人来。他见我便困在万丈尘埃。〔长老云〕说道与了你三封书。去投逩人。如何。〔正末唱〕倚仗着他三封书还了我这饥寒债。〔带云〕好处托生也。〔唱〕先妨杀一个洛阳的员外。逩黄州早则无方碍。半路里先引的一个旋风来。
　　〔长老云〕先生但肯谒托一两个朋友呵。必有济惠。〔正末唱〕
　　【斗鹌鹑】只为他财散人离。闪的我天宽地窄。抵死待要屈脊低腰。又不会巧言令色。况兼今日十谒朱门九不开。休道有七步才。他每道十二金钗。强似养三千剑客。
　　〔长老云〕先生何不进取功名。自甘流落。〔正末云〕小生待要往京师去。争奈缺少盘缠。〔长老云〕既然如此。你若进取功名呵。我无物相赠。我这碑亭中有一通碑文。乃是颜真卿书法。我将一千张纸几锭墨教小和尚打做法帖。卖一贯钱一张。往京师去。一路上做盘缠。意下如何。〔正末唱〕
　　【普天乐】谢吾师。倾心爱。有田文义气。赵胜的胸怀。打一统法帖碑。去向京师卖。到处里书生都相待。谁肯学有朋自远方来。那里取鸣时的凤麟。则别些个喧檐的燕雀。当路的狼豺。
　　〔长老云〕先生。今日天色晚了。到来日着行者与你打法帖。老僧回方丈中去也。〔下〕〔正末云〕我闭上这门。就方丈中宿过一夜。明日五更前后。打了这碑文。慢慢的上路便了。〔内做雷响科〕〔云〕兀的雷响。不下雨也。我开了这门试看咱。好大雨也呵。〔唱〕
　　【红绣鞋】本待看金色清凉境界。霎时间都做了黄公水墨楼台。多管是角木蛟当直圣亲差。把黄河移得至。和东海取将来。抵多少长江风送客。
　　〔带云〕这雨越下的大也。〔唱〕
　　【上小楼】这雨水平常有来。不似今番特煞。这场大雨。非为秋霖。不是甘泽。遮莫是箭杆雨。过云雨。可更淋漓辰霭。〔带云〕我今夜不读书。〔唱〕看你怎生飘麦。
　　〔带云〕兀的不諕杀我也。〔唱〕
　　【幺篇】振乾坤雷鼓鸣。走金蛇电影开。他那里撼岭巴山。搅海翻江。倒树摧崖。这孽畜。更做你这般。神通广大。也不合佛顶上大惊小怪。
　　〔龙神上云〕鬼力轰碎了碑文。这张镐你听者。〔诗云〕莫瞒天地昧神祇。祸福如同烛影随。善恶到头终有报。只争来早与来迟。〔下〕〔正末云〕天色明了。我看那碑文。呀。一夜雷轰碎了这碑文也。〔唱〕
　　【满庭芳】粉碎了阎浮世界。今年是九龙治水。少不的珠露成灾。将一统家文三碑霹雳做了石头块。这的则好与妇女搥帛。把似你便逞头角欺负俺这秀才。把似你便有牙爪近取那澹台。周处也曾除三害。我若得那魏征剑来。我可也敢驱上斩龙台。
　　〔云〕怎生不见长老到来。〔长老上云〕张先生。一夜雷雨不住。可是怎生。〔正末云〕长老。一夜雷轰碎了这碑文也。〔长老云〕你因甚恼着雷神来。〔正末唱〕
　　【快活三】你不去五台山里且逃乖。干把个梵王宫密云埋。则待要倒天河渰没了讲经台。那里取日月光琉璃界。
　　【鲍老儿】当日个七个女思凡养着俺这秀才。那其间可不好霹碎了天灵盖。古庙里题诗是我骂来。我不曾学了煮海张生怪。我腹怀锦绣。剑挥星斗。胸卷江淮。饶你冲开海岳。磨昏日月。崩蹋山崖。
　　〔云〕长老。小生命运如此。是天不容小生也。这殿角边有株槐树。要我这性命做甚么。倒不如撞槐身死。〔范仲淹冲上拖末云〕蝼蚁尚且贪生。为人何不惜命。〔正末唱〕
　　【十二月】我为甚的做鉏麑触槐。■〈扌弃〉舍了这土木形。〔范仲淹云〕孔子有言。吾岂匏瓜也哉。想你满腹文才。一时未遇。何便不振如此。〔正末唱〕想吾岂匏瓜也哉。好着我无处安排。〔范仲淹云〕我不曾与你三封书来。〔正末云〕再休题三封书与我添些儿气概。怎知道救不得我月值年灾。
　　【尧民歌】做了场蒺藜沙上野花开。〔范仲淹云〕指望你金榜标名。〔正末唱〕但占着龙虎榜谁思量这远乡牌。那里是扬州车马五侯宅。今日个洛阳花酒一齐来。哀也波哉。西风动客怀。空着我流落在天涯外。
　　〔范仲淹云〕兄弟也。你则今日跟的我往京师。见圣人去来。〔正末云〕小生情愿跟的哥哥走一遭去。〔唱〕
　　【耍孩儿】更怕我东南倦上红尘陌。空惹的行人赛色。可不骑鹤人枉沉埋。把着个颜回瓢也叫化的回来。未曾结庐山长老白莲社。正遇着东海龙王大会垓。他共我冤仇大。将这座药师佛海会。都变做赵太祖凶宅。
　　【二煞】若不是八金刚护着寺门。险些儿四天王值着水灾。偏这条龙不受佛家戒。恰纔禅灯老衲开青眼。可又早荐福碑文卧绿苔。空悲嘅。他风云已遂。我日月难捱。
　　【一煞】虽然相公回百姓安。则怕小生行雨又来也是我曾经着蛇咬自惊怪。我则见一株松影横僧舍。错认做个千尺苍龙卧殿阶。真无奈。今日贵神迎见喜。我问甚么青龙洞求财。
　　【煞尾】相公文章欺董仲舒。诗才过李太白。则为这三封书赍发我做十年客。你则休教八辅相葫芦提了那万言策。〔同下〕
　　〔长老云〕贫僧无甚事。陪着范学士同赴京师走一遭去来。〔下〕
　　〔音释〕
　　赔音裴　客音楷　旋去声　窄斋上声　色筛上声　煞音晒　泽池斋切　霭哀上声　麦音卖　撼含去声　轰音烘　帛巴埋切　蹋音塔　鉏助平声　麑音移　匏音袍　宅池斋切　陌音卖　嘅开去声　赍音跻　策钗上声
　　第四折
　　〔范仲淹上云〕老夫范学士。自与兄弟张镐同到京师。见了圣人。日不移影。对策百篇圣人见喜。加为头名状元。今日驿亭中安排茶饭管待状元。令人请去了。这早晚敢待来也。〔正末上云〕张镐。怎想有今日也呵。〔唱〕
　　【双调新水令】往常我望长安心急马行迟。谁承望坐请了一个状元及第。恕面生也白象笏。少拜识也紫朝衣。今日个列鼎而食。煞强如淡饭黄虀。到今日恰回味。
　　【驻马听】当日个废寝忘食。铸铁砚长分磨剑的水。到今日攀蟾拆桂。步金阶纔觅着上天梯。得青春割断管宁席。险白头掷却班超笔。谢罢礼。君恩勅赐平身立。
　　〔做见科〕〔范仲淹云〕兄弟峥嵘有日。奋发有时。若不是这一番举荐呵。岂有今日。〔正末云〕不干哥哥事。〔范仲淹云〕果然不干我事。是兄弟的才学过人。〔正末云〕也不是。〔范仲淹云〕都不是呵。凭甚么得这官来。〔正末唱〕
　　【雁儿落】都则为范张鸡黍期。今日得龙虎风云会。你休夸举荐心。我非得文章力。
　　【得胜令】都则为那平地一声雷。今日对文武两班齐。想当初在古庙里题诗句。谁承望老龙王劈破面皮。其实。驱逼的我无存济。谁知。可元来运通也有发迹。
　　〔长老云〕贫僧来到这京师。听知的张镐中了头名状元。在于驿亭中。我望相公走一遭去。〔做进见科〕〔范仲淹云〕长老间别无恙。〔正末云〕长老勿罪。〔长老云〕恭喜相公。巳得美除。〔正末唱〕
　　【落梅风】当日个。荐福碑。多谢你老禅师倒赔了纸墨。不想那避乖龙肯分的去碑上起。可早霹雳做粉零麻碎。
　　〔宋公序上云〕小官宋公序。听知的范学士哥哥在驿亭中。我先去见哥哥去。赵实。你休着走了那张浩。只在这里等着。来到门首。我自过去。〔做见范科云〕哥哥一别许久。〔范仲淹云〕相公。你与这相公厮见。〔宋问科云〕敢问哥哥。这位是谁。〔范仲淹云〕则这个便是张镐。〔看张云〕兄弟。这个便是扬州太守宋公序。〔正末唱〕
　　【水仙子】枉自有三封书札袖中携。我则索拨尽寒垆一夜灰。眼睁睁现放着傍州例。我则去那菜馒头处拖狗皮。早两桩儿送的来路绝人稀。〔范仲淹云〕兄弟。那死的死了。扬州为何不去。〔正末唱〕便道你扬州牧。能意气。我则怕又做了死病难医。
　　〔宋公序云〕哥哥不知。您兄弟路上拿住一个假张浩也。〔范仲淹云〕在那里。拿将过来。〔正末云〕张仲泽。我和你有甚冤仇。着人杀坏我来。〔净云〕知之为知之。不知为不知。〔正末唱〕
　　【川拨棹】你道你便老实。你不知为不知。你只会拽耙扶犁。抱瓮浇畦。万言策谁人做的。你待要狐假虎威。哎。你个贾长沙省气力。
　　【七弟兄】就里。端的。现放着试金石。这是万邦取则鱼龙地。对金銮壮志吐虹霓。不比你那看青山满眼骑驴背。
　　【梅花酒】呀。张仲泽你忒下得。说小生当日。正波迸流移。无处可也依栖。他倚恃着黄金浮世在。我险些儿白发故人稀。当日在村庄里。村庄里。教学的。教学的。谢天地。谢天地。遂风雷。遂风雷。脱白衣。脱白衣。上丹墀。上丹墀。帝王知。帝王知。我身亏。我身亏。那一日。那一日。便心里。便心里。得便宜。
　　【收江南】呀。你今日讨便宜翻做了落便宜。你待将沤麻坑索换我那凤凰池。〔净云〕可怜见我父亲年纪高大。又有疾病哩。〔正末唱〕你道你父亲年老更残疾。他也不是个好的。常言道老而不死是为贼。
　　〔云〕只不见我那大恩人在那里。〔曳剌云〕相公认的酒家么。只我便是赵实。〔正末云〕哥哥。受张镐两拜〔曳剌云〕酒家不敢。相公请起。〔范仲淹云〕兄弟。你为甚么拜他。〔正末云〕哥哥不知。我当此一日。若不是他饶了我性命呵。岂有今日。〔范仲淹云〕元来有这等事。你一行人听我下断。假张浩暗赖了万言长策。诈图官爵。杀坏平人。市曹中明正典刑。赵实见义当为。不行邪径。就加你为吉阳县令。荐福寺长老。加为紫衣太师。宋公序选吉日良辰。就招女壻张镐。过问老夫。杀羊造酒。做一个庆喜的筵席。〔众谢科〕〔正末唱〕
　　【鸳鸯煞】则这远公休结白莲会。谢安却被苍生起。谁知也有这日。成就了宰相荐贤心。纔趁了男儿仗义胆。白破了贼汉拖刀计。倒招了个女娇娃结眷姻。和你这老禅师为交契。大都来是书生命里。不争将黄阁玉堂臣。几乎的做了违宣抗勅鬼。
　　〔音释〕
　　食绳知切　席星西切　笔邦每切　立音利　力音利　实绳知切　迹将洗切　墨忙背切　耙音罢　畦音奚　的音底　石绳知切　得当美切　日人智切　沤欧去声　疾精妻切　贼则平声
　　题目　三封书谒扬州牧　
　　正名　半夜雷轰荐福碑
　　半夜雷轰荐福碑杂剧终

《元曲选》　邯郸道省悟黄粱梦杂剧　（明）臧晋叔 编
　　邯郸道省悟黄粱梦杂剧　　（元）马致远 撰
　　●邯郸道省悟黄粱梦杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　汉锺离度脱唐吕公　正名　邯郸道省悟黄粱梦 
　　第一折
　　〔冲末扮东华帝君上诗云〕阆苑仙人白锦袍。海山银阙宴蟠桃。三峯月下鸾声远。万里风头鹤背高。贫道东华帝君是也。掌管羣仙籍録。因赴天斋回来。见下方一道青气。上彻九霄。原来河南府有一人。乃是吕岩。有神仙之分。可差正阳子点化此人。早归正道。这一去使寒暑不侵其体。日月不老其颜。神垆仙鼎。把玄霜绛雪烧成。玉户金关。使姹女婴儿配定。身登紫府朝三清。位列真君。名记丹书。免九族不为下鬼。阎王簿上除生死。仙吏班中列姓名。指开海角天涯路。引的迷人大道行。〔下〕〔正旦扮王婆上云〕老身黄化店人氏。王婆是也。我开着这个打火店。我烧的这汤锅热着。看有甚么人来。〔外扮吕洞宾骑驴背剑上诗云〕策蹇上长安。日夕无休歇。但见槐花黄。如何不心急。小生姓吕名岩。字洞宾。本贯河南府人氏。自幼攻习儒业。今欲上朝进取功名。来到这邯郸道黄化店。饥渴之际。不免做些茶饭吃。到的这店门首。将这蹇卫拴下。将这二百文长钱。籴些黄粱。兀那打火的婆婆。央你做饭与我吃。行人贪道路。你快些儿。〔王婆云〕客官你好急性也。饶一把儿火者。〔洞宾云〕我巴不的选场中去哩。〔正末上云〕贫道覆姓锺离。名权。字云房。道号正阳子。京兆咸阳人也。自幼学得文武双全。在汉朝曾拜征西大元帅。后弃家属。隐遁终南山。遇东华真人。授以正道。发为双髻。赐号太极真人。常遗颂于世。〔颂云〕生我之门死我户。几个惺惺几个悟。夜来铁汉自寻思。长生不死由人做。今奉帝君法旨。教贫道下方度脱吕岩。来到这邯郸道黄化店。见紫气冲天。当必在此。我想世间人好不识贤愚也呵。〔唱〕
　　【仙吕点绛唇】混沌初分生人厮慁。谁持论。旋转乾坤。这都是太上传心印。
　　【混江龙】当日个曾逢关尹。至今遗下五千文。大刚来玄虚为本。清净为门。虽然是草舍茅庵一道士。伴着这清风明月两闲人。也不知甚的秋。甚的春。甚的汉。甚的秦。长则是习疎狂。躭懒散。佯妆钝。把些个人间富贵。都做了眼底浮云。
　　〔云〕想世人争名夺利。何苦如此。〔唱〕
　　【油葫芦】莫厌追欢笑语频。但开怀好会宾。寻思离乱可伤神。俺闲遥遥独自林泉隐。您虚飘飘半纸功名进。你看这紫塞军。黄阁臣。几时得个安闲分。怎如我物外自由身。
　　【天下乐】他每得到清平有几人。何不早抽身。出世尘。尽白云满溪锁洞门。将一函经手自翻。一垆香手自焚。这的是清闲真道本。
　　〔笑云〕原来神仙在这里。〔做入店见科〕〔洞宾云〕一个先生好道貌也。〔正末云〕敢问足下高姓。〔洞宾云〕小生姓吕名岩。字洞宾。〔正末云〕你往那里去。〔洞宾云〕上朝应举去。〔正末云〕你只顾那功名富贵。全不想生死事急。无常迅速。不如跟贫道出家去。〔洞宾云〕你这先生。敢是风魔的。我学成满腹文章。上朝求官应举去。可怎生跟你出家。你出家人有甚好处。〔正末云〕俺出家人自有快活处。你怎知道。〔唱〕
　　【金盏儿】上昆仑。摘星辰。觑东洋海则是一掬寒泉滚。泰山一捻细微尘。天高三二寸。地厚一鱼鳞。抬头天外觑。无我一般人。
　　〔洞宾云〕这先生开大言。似你出家的有甚么仙方妙诀。驱的甚么神鬼。〔正末云〕出家人长生不老。炼药修真。降龙伏虎。到大来悠哉也呵。〔唱〕
　　【后庭花】我驱的是六丁六甲神。七星七曜君。食紫芝草千年寿。看碧桃花几度春。常则是醉醺醺。高谈阔论。来往的尽是天上人。
　　〔洞宾云〕俺做了官。也有受用处。〔正末云〕你做官受用得几多。俺这神仙的快乐。与你俗人不同。你听我说那快乐处。〔唱〕
　　【醉中天】俺那里自泼村醪嫩。自折野花新。独对青山酒一尊。闲将那朱顶仙鹤引。醉归去松阴满身。冷然风韵。铁笛声吹断云根。
　　〔云〕你跟我出家去来。〔洞宾云〕俺为官居兰堂。住画阁。你这出家人。无过草衣木食。干受辛苦。有甚么受用快活处。〔正末唱〕
　　【金盏儿】俺那里地无尘。草长春。四时花发常娇嫩。更那翠屏般山色对柴门。雨滋棕叶润。露养药苗新。听野猿啼古树。看流水绕孤邨。
　　〔洞宾云〕我学成文武双全。应过举。做官可待。富贵有期。你教出家去呵。怎生便得神仙做。〔正末云〕你自不知。你不是个做官的。天生下这等道貌。是个神仙中人。常言道。一子悟道。九族升天。不要错过了。〔唱〕
　　【醉雁儿】你有那出世超凡神仙分。系一条一抹绦。带一顶九阳巾。君。敢着你做真人。
　　〔洞宾云〕俺为官的。身穿锦段轻纱。口食香甜美味。你出家人草履麻绦。餐松啖柏。有甚么好处。〔正末云〕功名二字。如同那百尺高竿上调把戏一般。性命不保。脱不得酒色财气这四般儿。笛悠悠。鼓冬冬。人闹吵。在虚空。怎如的平地上来。平地上去。无灾无祸。可不自在多哩。〔唱〕
　　【后庭花】酒恋清香疾病因。色爱荒淫患难根。财贪富贵伤残命。气竞刚强损陷身。这四件儿不饶人。你若是将他断尽。便神仙有几分。
　　〔洞宾云〕我十年苦志。一举成名。是荷包里东西。拿得定的。神仙事渺渺茫茫。有什么准程。教我去做他。〔正末唱〕
　　【醉中天】假饶你手段欺韩信。舌辩赛苏秦。到底个功名由命不由人。也未必能拿准。只不如苦志修行谨慎。早图个灵丹腹孕。索强似你跨青驴踯躅风尘。
　　〔洞宾云〕听他说甚么。不觉神思困倦。且睡一会咱。〔做睡科〕〔正末云〕正说着话。他就睡了。好蠢人也。〔唱〕
　　【一半儿】如今人宜假不宜真。则敬衣衫不敬人。题起修行耳怕闻。直恁的没精神。一半儿应承一半儿盹。
　　〔云〕这人俗缘不断。吕岩也。你既然要睡。我教你大睡一会。去六道轮回中走一遭。待醒来时。早已过了十八年光景。见了些酒色财气。人我是非。那其间方可成道。〔诗云〕气为强弱志为先。努力须当莫换肩。捱出这番难境界。更添疾苦一番仙。〔唱〕
　　【金盏儿】比及你米淘了尘。水浇的滚。我教这一颗米内藏时运。半升铛里煑乾坤。投至得黄粱炊未熟。他清梦思犹昏。我教他江山重改换。日月一番新。
　　〔云〕您睡着了。贫道自赴蟠桃会去也。〔唱〕
　　【赚煞】羽衣轻。霓旌迅。有十二金童接引。万里天风归路稳。向蓬莱顶上朝真。笑欣欣。袖拂白云。宴罢瑶池酒半醺。争奈你个唐吕岩性蠢。偏不肯受汉锺离教训。又则索跨苍鸾飞上九天门。〔下〕
　　〔洞宾梦上云〕兀那王婆。那先生去了也。〔王婆云〕去久了。〔洞宾云〕饭熟也未。〔王婆云〕还饶一把火儿。〔洞宾云〕王婆。我也等不的你那饭了。误了我程途。我上的蹇驴。便索长行去也。〔下〕〔王婆云〕吕岩去了也。他那里知道我非凡人。乃骊山老母一化。上仙法旨。着吕岩看破了酒色财气。人我是非。那其间纔得返本朝元。重回正道。〔诗云〕汉锺离点化玄机。度吕岩省悟心回。待此人功成行满。同共赴阆苑瑶池。〔下〕
　　〔音释〕
　　姹疮诈切　邯音寒　郸音丹　沌音遁　慁音混　塞音赛　函音咸　翻音番　冷音凌　邨与村同　绦音叨　踯音直　躅音逐　盹敦上声　铛音撑　蠢春上声　骊音梨
　　楔子
　　〔正末改扮高太尉同旦儿两倈上云〕老夫殿前高太尉的便是。嫡亲的三口儿家属。夫人早亡。止有个女孩儿。唤做翠娥。自十七年前。吕岩应过举。拜兵马大元帅。老夫见他好武艺。就招他为壻。所生一儿一女。近日蔡州反了吴元济。好生猖獗。朝廷着吕岩领兵征讨。他如今辞别了老夫前去。我索丁宁嘱付他几句言语。这早晚敢待来也。〔洞宾扮元帅上诗云〕平生慷慨习阴符。秉钺临戎出帝都。男儿三十不得志。枉作堂堂大丈夫。某吕岩。自到京都。弃文就武。加某为兵马大元帅。与高太尉作赘。可早十八年光景。得了一双儿女。今有蔡州吴元济反乱。圣人的命。着某统兵征讨。今日辞别了岳父。便索长行也。〔做见科云〕您孩儿点就人马。则今日便行。父亲好觑当一双儿女者。〔高太尉云〕孩儿。你此一去。这妻子身上。有我在此。再不必留心。你与国家好生出力。千经万典。忠孝为先。你须恤军爱民。不义之财。少要贪图。岂不闻金玉满堂。未之能守。富贵而骄。自遗其咎。我这般说呵。也只为你执掌军权。怕你重利而轻义。失了道心。你切记者。左右将酒来。我亲手与孩儿把一杯送行。〔做把酒科唱〕
　　【仙吕赏花时】则我是皓首苍颜高太尉。别无甚亲人则觑着你。儿幼小女娇痴。想为人在世。最苦是生离。
　　〔云〕孩儿再饮一杯。〔洞宾云〕我吃不得了。〔高太尉唱〕
　　【幺篇】满饮阳关酒一杯。〔洞宾做吐科云〕您孩儿吃不得了。心中有些不好。吐了两口血。这酒元来伤人。您孩儿再也不吃这酒了。〔高太尉云〕既是伤着你心。再也休吃这酒罢。〔洞宾云〕父亲放心。您孩儿不吃了。辞别父亲。便索长行。〔高太尉云〕你休忘了我的言语。着心记者。〔唱〕则要你在意扶持唐社稷。嘱付了又重题。但愿的功成破敌。早唱凯歌回。〔下〕
　　〔洞宾云〕则今日领本部人马。收捕吴元济走一遭去。〔诗云〕贼寇无端逞凶顽。杀声振地撼天关。托赖圣人洪福大。不得成功誓不还。〔下〕
　　〔音释〕
　　猖音昌　獗音决　稷将洗切　敌丁梨切　撼含去声
　　第二折
　　〔旦儿上云〕妾身翠娥。是高太尉的女儿。自从父亲招了吕岩为壻。又早十八年光景。他跟前得了一双儿女。如今吕岩收捕吴元济去了。我和魏尚书的儿子魏舍。有些不伶俐的勾当。约定今日相会。怎生不见来。〔净扮魏舍上云〕湛湛青天不可欺。两个碓嘴拨天飞。则有一个飞不动。争奈身上没穿的。自家姓魏。我父亲是魏尚书。人皆称我为魏舍。我和吕岩的浑家。有些不伶俐的勾当。吕岩征西去了。他教我今日来他家走一走。来到这门首。前后没一人。我叫一声。高大姐开门来。〔做见科〕〔旦儿云〕你来了也。我正等你哩。咱两个家里吃几杯酒。打开这吊窗。若有人来。便往这窗子里出去。〔净云〕正是。咱且慢慢的饮酒耍子。〔洞宾上云〕某乃吕岩。奉圣人的命。统领三军。收捕吴元济。到的阵面上。卖了一阵。与了我三斗珍珠。一提黄金。领军回还。来到家门首。接了马者。老院公也不见。前后无一个人。夫人也不知在那里。进到这卧房门首。有人在里边说话。我试听咱。〔旦儿云〕咱两个正好吃酒哩。〔凈云〕若阵亡了吕岩。我就娶你。〔旦儿云〕吕岩死了。我不嫁你嫁那个。〔洞宾云〕兀的不有奸夫了。我踏开这门咱。〔做踏门科〕〔凈云〕不好了。有人来也。我往吊窗里跳出去。走走走。〔洞宾云〕奸夫走了也。我问你。吃酒的是谁。〔旦儿云〕没人。〔洞宾云〕你说没人。这顶帽子。是谁掉下的。〔凈上云〕哥。是我的。〔下〕〔洞宾云〕好也。我现授大元帅之职。你是太尉的女儿。你这般羞辱我。我好歹杀了你个淫妇。〔正末改扮院公拿拄杖慌上云〕老汉是高太尉家一个院公。有俺姐夫吕岩。做了征西大元帅。收捕反贼。去了一年。恰纔小的每道吕姐夫回来了。老汉不信。若是暗暗的回来。必定做下不公的勾当。既不是呵。怎生一个大将军回来。可没一个人来报知。也不差人迎接。这小的每眼见的说谎。逗我耍哩。休问有无。我看一看去。〔唱〕
　　【商调集贤宾】报道前厅上侍长恰到来。〔带云〕既是来到了呵。〔唱〕却怎生不听的把玳筵排。〔洞宾云〕这妇人忒无礼。瞒着我做这等勾当。〔正末做听科云〕真个来了。〔唱〕有甚事炒炒七七。〔旦儿哭科云〕我是为害眼。许下的愿心来。〔正末唱〕没来由怨怨哀哀。我这里七林林转过庭槐。慢腾腾行过厅阶。孤桩桩靠定明亮隔。〔洞宾云〕好老婆。我不在家。你养着奸夫吃酒。老院公那老匹夫在那里。〔正末唱〕听说罢撧耳揉腮。〔洞宾云〕我则杀了这妇人。〔正末云〕这事怎了。〔唱〕我这里伤心空跌脚。低首自惭胲。
　　【逍遥乐】夫人也想着你那百年恩爱。半世夫妻。好也啰你做下这一场丑态。〔洞宾云〕我吃这妇人气杀我也。〔正末唱〕休道是浊骨凡胎。便是释迦佛也恼下莲台。早难道侯门深似海。两步那为一蓦。〔做推门科唱〕我这里一双手到。半壁身挨。可早两扇门开。
　　〔洞宾云〕这个老匹夫。你来这里做甚么。〔正末云〕自从大人出征去后。老相公早亡化过了半年也。大人今日来家。为甚这等恼躁。〔洞宾云〕我心中的事。你怎生知道。不干你事。你快去。〔正末云〕上项的事。老汉已听的了。大人停嗔息怒。难道是老汉无罪。大人记的你临行时。老相公嘱付的话道。着老院公单管打扫花园。咱后花园离前厅却是多远。老汉无事也不到这前面来。有甚么勾当。相公当初将这两个孩儿和夫人。交付在老汉身上。今日有这等是非。老汉八十五岁年纪。便死老汉也甘心去。〔洞宾掣剑科云〕不干你事。我只杀了这妇人。〔正末唱〕
　　【金菊香】这一个怒横着三尺剑当怀。〔旦儿云〕兀的不屈杀我也。〔正末唱〕好也啰那一个倚定门儿手托腮。似恁地怎生将手腕解。又不是少米无柴。是夫人自跳下舍身崖。
　　〔旦儿云〕老院公。你不知。我为他害眼来。许下的愿心。他说我养汉来。我做的不是了。老院公你救我一命咱。〔正末云〕教老汉怎生救你。〔唱〕
　　【醋葫芦】又不是别人相唬吓。厮展赖。是你男儿亲自撞将来。你浑身是口难分解。赤紧的倂赃拿贼。你看他死临侵不敢把头抬。
　　〔旦儿做跪科云〕我实做的不是了。看着两个孩儿面皮。饶了我性命者。〔正末唱〕
　　【幺篇】夫人你便有随何陆贾舌。张仪苏季才。百般难免这场灾。是你辱门败户先自歪。做的来漏虀搭菜。把花言巧语枉铺排。
　　〔洞宾云〕我做着天下兵马大元帅。你和伴当私通欺压。兀的不气杀我也。〔正末云〕夫人。你听的元帅说来。想元帅顶天立地。铺眉苫眼。做着个兵马大元帅。你却做这等勾当。是何道理。〔唱〕
　　【幺篇】你男儿有八面威。七步才。现带着征西金印虎头牌。他在那长朝殿前班部里摆。你教他把屎盆儿顶戴。兀的不屈沉杀了拜将筑坛台。
　　〔云〕老汉有甚么面皮。大人。可怜见一双儿女。饶过夫人者。〔唱〕
　　【幺篇】大人见义为。夫人知过改。不是中间老汉厮支划。若是外人知道来。休恁的大惊小怪。丑名儿出去怎生揩。
　　〔洞宾仗剑杀旦科〕〔正末跪云〕你发慈心。饶了夫人者。〔唱〕
　　【幺篇】问甚你夫妻好共歹。觑孩儿瘦更騃。便怎生教碜可可血泊里倘着尸骸。男子汉那一个不妬色。〔带云〕不争夫人死呵。〔唱〕枉乞两的两个小寃家不快。那凄凉日月索躭捱。
　　〔云〕大人。饶夫人一命。胜造七级浮屠。〔唱〕
　　【幺篇】觑哥哥千般儿慷慨。道不的一声叫善哉。只待剑光挥三尺水晶牌。你权做个南海岸救苦难观自在。我这里磕头礼拜。〔洞宾云〕我看着老院公面皮。饶你这一命。〔正末云〕好惭愧也。〔唱〕听言说教我笑咍咍。
　　〔旦儿拜科云〕若不是老院公。谁救我一命。深谢你这厚恩。〔正末唱〕
　　【幺篇】我见他掩了泪眼。改了面色。笑靥儿攒破旱莲腮。直从那针关儿透得命到来。恰便似九霄云外。滴溜溜飞下一纸赦书来。
　　〔末扮使命上云〕小官天朝使命是也。因元帅吕岩。卖了阵受了钱。私自还家。某奉圣人的命。着我来取他首级。可早来到也。〔做见科云〕某奉圣人的命。为你卖阵受财。私自还家。着我来取你首级哩。〔洞宾云〕今日教谁人救我咱。〔正末云〕兀的怎了也。〔唱〕
　　【幺篇】朝廷将使命差。前厅上把圣旨开。道是西边上卖阵走回来。谁教你贪心儿爱他不义财。今日个脱空须败。恶支沙将这等罪名揣。
　　〔旦儿云〕吕岩。你要杀我。谁着你卖了阵。受了钱。私自还家。干的好事也。〔做叫街坊科〕〔洞宾云〕嗨。原来这钱真个害人。今日我对天发愿。将这钱半分也不要。吕岩也。你怎生做读书人来。颜子也曾一箪食一瓢饮。居于陋巷。量这几贯钱。值得甚么。不想到今日可着谁救我。想当日我临行时。俺岳翁与我送行。我对天发愿。断了酒。今日断了财。吕岩也。你有甚难见处。因我回家。我妻有奸夫。明明是他出首来的。罢罢罢。将纸笔来。写一纸休书。任从改嫁。并不争论。写休书。写休书。我今日又断了色也。〔旦儿云〕哎哟。你今日休了我。你早则管不着我了。你眼见的是死人也。〔又使命上云〕吕岩本待要斩首。圣人的命。体上天好生之德。饶你项上一刀。迭配远恶军州。解子何在。〔丑扮解子上云〕叫小的那里使用。〔使命云〕着你押解吕岩。迭配沙门岛去。〔使命下〕〔旦儿云〕解子哥。吕岩是犯罪的人。你怎生教他自在。不上刑法。〔解子云〕这也说的是。将行枷来。〔做上枷科〕〔旦儿云〕吕岩。你如今还杀的我么。兀的不欢喜杀我也。〔正末云〕夫人。你怎生没些夫妻情分。说这等言语做甚么。〔唱〕
　　【幺篇】也是你慈悲生患害。俺哥哥除死无大灾。何须你畅叫厮花白。〔旦儿云〕我是高太尉女儿。养汉来养汉来。如今你休了我。谁管的我。〔正末唱〕闹垓垓幺喝十字街。〔带云〕他今日声声说是高太尉女儿养汉来〔唱〕直恁的恶义白赖。婆娘家情性恁般乖。
　　〔解子云〕去罢。误了程限到几时。〔正末唱〕
　　【幺篇】昨日上官时似花正开。今日迭配呵风乱筛。都是犯着年月日时该。〔带云〕休道咱小民呵。〔唱〕隋江山生扭做唐世界。也则是兴亡成败。怎禁那公人狠劣似狼豺。
　　〔旦儿云〕吕岩。你是死的人。留下我的孩儿。不要将去。〔洞宾云〕我的儿女。我不领着。留下与谁。〔旦儿云〕你犯下了罪。干俺儿女甚么事。〔夺科〕〔洞宾拖科云〕解子哥。你慢着些儿。着这贼妇送了我也。我和两个孩儿。死在一处。〔正末顾洞宾并倈科云〕解子哥。可怜见。容俺哥哥和孩儿住一两日去。打甚么不紧。〔解子云〕误。了限期。使不的。〔做打洞宾并倈正末劝科唱〕
　　【后庭花】我则见飕飕的枷棒摔。打的他纷纷的皮肉开。见他可擦擦拖将去。我与你气丕丕赶上来。痛哀哉。身遭残害。他如何敢。我其实无■〈百刂〉划。平白地招罪责。从今日离院宅。
　　【双雁儿】哥哥也恰如赵杲送灯台。便道不的。山河易改。恁时节和尚在钵盂在。今日个。福气衰。看何时。寃业解。
　　〔解子推洞宾并倈行〕〔末扯住〕〔解子推末倒科云〕老无知去罢。〔正末唱〕
　　【高过浪里来】俺如今鬓发苍白。身体囊揣。则恁的东倒西歪。推一交■〈山上佥下〉攧破天灵盖。〔解子打二倈科〕〔正末云〕哥哥息怒。〔唱〕我这里割舍了老性命。搭救这两个小婴孩。空教我忿气冲怀。雨泪盈腮。将两只手扛抬。〔解子押洞宾并倈下〕〔正末唱〕把双眼揉开。趁起身来。望不见娇客。〔旦儿云〕吕岩去了。我收拾一房一卧。嫁魏舍去来。〔下〕〔正末云〕哥哥去的远了也。〔做叫洞宾内应科〕〔正末唱〕又被这半凋谢的垂杨树间隔。
　　【随调煞】好教我回去艰难谁似你步行的快。望不见。走上望高台。空目断一天残照霭。不知俺哥哥安在。〔做叫科云〕哥哥。〔洞宾远应科〕〔正末唱〕看时节隔疎林风送过哭声来。〔下〕
　　〔音释〕
　　碓音对　的音低　逗音豆　隔皆上声　撧疽且切　胲音孩　蓦音卖　腕弯去声　解上声　贼才上声　苫声占切　划胡乖切　揩楷平声　騃音谐　碜森上声　色筛上声　咍海平声　靥于协切　箪音丹　白巴埋切　摔音洒　争上声　音债　■〈百刂〉音摆　责斋上声　宅池斋切　杲音稿　■〈山上佥下〉与险同　客音楷　霭哀上声
　　第三折
　　〔洞宾带枷引二倈随解子上〕〔解子云〕吕岩行动些。〔洞宾云〕念吕岩自卖了阵。迭配我无影牢城。我死不争。可怜见这一双儿女。眼见的三口儿无那活的人也。解子哥。怎生可怜见。方便一二。〔解子云〕兀那吕岩。我也是好义的人。到这深山旷野中。我回去也。你三口儿自逃你那性命去。〔做开枷科〕〔洞宾云〕谢了哥哥。小生口中衔铁。背上搭鞍。此恩必当重报。〔解子云〕你逃命去。我回去也。〔下〕〔洞宾云〕好苦也。你看纷纷下的那雪越大了也。迷踪失路。不知往那里去。怎生得个指路的人来可也好。〔正末改扮樵夫上云〕小人是一个樵夫。砍的这柴回来。遇着这一天风雪。好冻人天气也呵。〔唱〕
　　【大石调六国朝】风吹羊角。雪翦鹅毛。飞六出海山白。冻一壶天地老。便有丹青巧。画笔难描。俺这里遥望千山表。是谁将粉黛扫。幽窗下寒敲竹叶。前村里冷压梅梢。撩乱野云低。微茫江树杳。
　　【归塞北】为甚春归早。既不沙可怎生蝶翅舞飘飘。梅蕊粉填合长安道。柳花绵迷却灞陵桥。山馆酒旗遥。
　　【初问口】想那捕鱼叟蓑笠纶竿。他向那寒潭独钓。和俺这采樵人迷却归来道。则见冻雀又飞。寒鸦又噪。古木林中蓦听的山■〈犭员〉叫。
　　【怨别离】园林无处不萧条。春归也犹未觉。满地梨花无人扫。寒料峭。遥望见一点青山兀良却又早不见了。
　　【归塞北】白云岛。则听得孤鬼吼荒郊。九天女鼓风驱造化。六丁神挥剑斩长蛟。既不沙可怎生就地卷风涛。
　　【幺篇】孤邨晓。稚子道犹自月明高。青女翦冰寒不散。黑云喷雨冻难消。无处觅渔樵。
　　〔洞宾云〕孩儿行动些。如此大风大雪。又迷踪失路。眼见的是死人也。〔做椎胸科云〕天嚛。这雪住一住可也好。越下的恶躁了。〔正末云〕这来的是吕岩。可也该省悟了。〔唱〕
　　【雁过南楼】我则见冻剥剥一行老小。〔洞宾云〕冻杀我也。〔正末唱〕战钦钦四体频摇。这一个骨耸着肩。那一个拳联着脚。正扬风搅雪天道。〔倈云〕爹爹。我饿的慌。〔洞宾云〕儿也行动些。到兀那里就有饭吃。〔正末唱〕儿扯定老父悲。父对着孩儿告。那吃饭处霎时间行到。
　　【六国朝】早是朔风凛冽。途路迢遥。〔二倈冻倒洞宾护科云〕俺三个都冻倒了。谁救孩儿咱。〔正末唱〕我则见三个人走将来。一时间扑地倒。〔做叫科云〕兀那君子。你苏醒者。苏醒者。怎生好。〔唱〕我这里用手忙扶策。紧揝住头梢。这一个早直挺了躯壳。那一个又答剌了手脚。我这里款款的把衣襟解放。只见悠悠的魄散魂消。〔二倈做醒科〕〔洞宾云〕惭愧。醒转来了。〔正末唱〕我救的这两个心坎上恰温和。〔又救洞宾科唱〕呀。那一个又把牙关紧噤了。
　　〔洞宾醒云〕佥些儿冻死我也。两个孩儿都醒了。是谁救活我来。〔正末云〕是我救你来。〔洞宾跪云〕不是哥哥救了俺父子。那里得俺性命来。〔正末云〕吕岩也。你那里去。〔洞宾背云〕好奇怪。他怎生认得我是吕岩。〔回云〕不瞒哥哥说。我如今披枷带锁。迭配沙门岛去。遇见这等大雪。冻倒在此处。若不是哥哥救活俺三口儿。那里得我的性命来。如今我身上无衣。肚里无食。又迷踪失路。哥哥。这里往那里去。〔正末云〕早知这道。你去了多时了也。君子。你迷了道也。我说与你道。传与你道。指与你道。〔洞宾云〕哥哥说的话。小人不省的。〔正末云〕君子。这条道我不知道。这山前有一个草团标。那里面有个先生。他须知道。〔洞宾云〕哥哥。你说与我咱。〔正末唱〕
　　【归塞北】过了这条抄直道。那里一横■〈氵闲〉搭着一横桥。白茫茫雪迷山拽脚。淡蒙蒙雾锁草团标。松桧列周遭。
　　〔洞宾云〕那先生好歹。哥哥说与我听。〔正末云〕君子。你要见他。我说与你知道。〔唱〕
　　【擂鼓体】那先生浩歌拍手舞黄鹤。家住瑶池阆苑。十洲三岛。一曲横笛秋气高。数着残棋江月晓。
　　〔洞宾云〕哥哥。那先生是出家人。怎生有这本事。〔正末唱〕
　　【归塞北】那先生服的是长生药。不许外人学。三弄琴声弹落叶。九重春色醉仙桃。白日上青霄。
　　〔洞宾云〕敢问哥哥。那先生是怎生模样。你再说一徧咱。〔正末唱〕
　　【净瓶儿】那先生两只手摇山岳。一对眼矁邪妖。剑挥星斗。胸卷江涛。天教恶相貌。伏的虎降的龙德行高。他则是个活神道。也曾跨苍鸾亲把玉皇朝。
　　〔云〕君子。你过的山崦儿。你望见草团标。你问那先生路去。〔唱〕
　　【玉翼蝉煞】那先生自舞自歌。吃的是仙酒仙桃。住的是草舍茅庵。强如龙楼凤阁。白云不扫。苍松自老。青山围绕。淡烟笼罩。黄精自饱。灵丹自烧。崎岖峪道。凹答岩壑。门无绰楔。洞无锁钥。香焚石桌。笛吹古调。云黯黯。水迢迢。风凛凛。雪飘飘。柴门静。竹篱牢。过了那峻岭尖峯。曲■〈氵闲〉寒泉。长林茂草。便望见那幽雅仙庄这些是道。〔带云〕君子。你休迷了正道。你听者。〔唱〕你可也休错去了。〔下〕
　　〔洞宾云〕孩儿也。你纔听的那哥哥说来。兀那山崦里有一家人家。吃的也有。穿的也有。宿处也有。咱直到那里觅一宵宿去来。〔同下〕
　　〔音释〕
　　角音皎　■〈犭员〉与猿同　觉音皎　吼呵苟切　脚音皎　苏音苏　揝簪上声　壳音巧　噤今去声　鹤音豪　药音耀　学奚交切　岳音耀　矁楚九切　崦音揜　阁音稿　罩嘲去声　跑音袍　崎音欺　峪音预　凹音腰　壑音好　楔音屑　钥音耀　桌之卯切　黯衣减切
　　第四折
　　〔旦扮卜儿上云〕老身终南山人氏。在此在家出家。盖了一座团标。前后并无人家。我有个孩儿。虽是出家人。性子十分躁暴。每日在山中打猎为生。孩儿去了也。我安排下些茶饭。等他回来吃。〔洞宾引来上云〕自家吕岩。自从卖了阵。迭配无影牢城。到这深山里。时遇冬天。大风大雪将俺三口儿争些冻杀。多亏了打柴的樵夫。救了俺性命。说这山峪里。有个草庵。我到那里寻些茶饭。与两个孩儿吃用。你看我那命。天色又晚来了。逢着个独木桥。偌深的一个阔涧。怎生得过去。我将着两个孩儿。待先送过这小厮去。恐怕这狼虎伤着这女孩儿。我待先送过女孩儿去。又怕伤了小厮儿。罢罢罢。且放下女孩儿。先送过小厮儿去。〔做送儿倈科〕〔女倈云〕爹爹。大虫来咬我也。〔洞宾悲科云〕孩儿。我便来取你也。我放下这小厮。我可过去取女孩儿去。〔做过涧科〕〔儿倈云〕爹爹。大虫来咬我也。〔洞宾云〕端的教我顾谁的是。〔又过涧科云〕兀的真个是一个草团标儿。你跟着我去。寻些茶饭与你吃。〔做问科云〕庵里有人么。〔卜儿上云〕谁叫我。开开这门。呀。原来是吕岩。引着一双儿女。这早晚怎生得到这里来。〔洞宾背云〕好奇怪。这姑姑怎生也认的吕岩。既然姑姑认的我。可也好。姑姑。因为我卖了阵。将我这三口儿迭配无影牢城。如今天色晚了也。有甚么残茶剩饭。与俺两个孩儿些吃。我就觅一宵宿。天明了。便索长行。〔卜儿云〕君子。不中。我怕不留你在此处宿。争奈我的孩儿性子利害。每日山中打猎为生。他无酒还好。吃了酒。便要杀人。〔洞宾云〕姑姑不知。当日我征西时。我丈人与我送行。吃了三杯酒。吐了两口血。当日断了酒。次后到阵上。卖了阵。圣人知道。饶我一命。将我迭配无影牢城。我因此断了财。来到家中。我浑家瞒着我有奸夫。被我亲身拏住。我就将浑家休了。断了色。今日到此处。若有师父来。便打我一顿。我也忍了。从今已后。我将气也不争了。〔卜儿云〕吕岩你忍的么。〔洞宾云〕我忍的。〔卜儿云〕既然你忍的。你且休进我家里来。他若来时。再做个商量。〔正末改扮邦老上云〕适纔我多买几杯酒。吃醉了。回家见母亲去咱。这山中委实的好快活也呵。〔唱〕
　　【正宫端正好】路兜答。人寂寞。山势恶险峻嵯峨。俺不羡玉堂臣列鼎食重裀卧。只愿把猩猩血染头巾裹。
　　【滚绣球】寻思来。那快活。这半月多遇几个滥官员经过。打劫下些金银段疋绫罗。昨日共那几个。今日共这一火。从不曾离了侧坐。仰天的大笑呵呵。将那泼醅酒■〈氵虢〉■〈氵虢〉连糟咽。杀人剑■〈扌蚩〉■〈扌蚩〉带血磨。常则是烂醉无何。
　　〔二倈云〕爹爹。饿杀我也。〔洞宾云〕姑姑。有甚么茶饭。与这小的些吃。〔卜儿云〕无甚么与他吃。〔正末向前用手■〈扌班〉洞宾回看科云〕哎哟。諕杀我也。是人那是鬼。〔正末唱〕
　　【倘秀才】不索你絮叨叨则管里问他。则这个杀人的爷爷是我。〔洞宾云〕好个恶相也。〔正末唱〕你则管里缠我娘亲待怎么。〔洞宾云〕师父。我讨些茶饭与孩儿吃来。〔正末唱〕他怀里又没点点。与孩儿每讨■〈波上食下〉■〈波上食下〉。〔末拿住男倈科唱〕我揪住这小子领窝。
　　〔洞宾救科〕〔正末怒云〕你这厮无礼。〔打洞宾科唱〕
　　【叨叨令】我一拳打的你牙关挫。〔做丢男倈在涧科〕〔洞宾云〕可怜见。〔正末唱〕这厮死尸骸也济得狼虫饿。〔拖女倈科〕〔洞宾云〕留下这个小的者。〔正末唱〕至如将小妮子抬举的成人大。也则是害爹娘不争气的赔钱货。不摔杀要怎么也波哥。不摔杀要怎么也波哥。觑着你泼残生我手里难逃脱。
　　〔洞宾云〕你是个出家人。怎生将我两个孩儿摔死了。我和你见官去。〔正末唱〕
　　【倘秀才】我为贼盗呵杀人放火。不似你贪财呵披枷带锁。你得了斗来大黄金印一颗。为元帅。佐山河。倒大来显豁。
　　〔带云〕吕岩。你贪财恋酒。误了军情。〔唱〕
　　【滚绣球】你那罪过。怎过活。做的来实难结末。自揽下千丈风波。谁教你向界河。受财货。将咱那大军折挫。似这等不义财贪得如何。道不的殷勤过日灾须少。侥幸成家祸必多。枉了张罗。
　　〔洞宾云〕不好了。我不问那里逃命去来。〔正末仗剑赶洞宾躲科〕〔正末唱〕
　　【笑和尚】我我我没揣的猿臂绰。斡斡斡禁声的休回和。来来来宝剑似吹毛过。〔洞宾云〕我这性命谁救我来。〔正末唱〕休休休怎避躲。是是是决难活。呀呀呀脖项上钢刀剉。
　　〔做杀洞宾倒科〕〔正末下改扮锺离〕〔卜儿下改扮王婆上〕〔洞宾醒科云〕有杀人贼也〔做摸颈科〕〔正末唱〕
　　【叨叨令】我这里稳丕丕土坑上迷颩没腾的坐。那婆婆将粗剌剌陈米来喜收希和的播。那蹇驴儿柳阴下舒着足乞留恶滥的卧。那汉子去脖项上婆娑没索的摸。〔洞宾云〕一觉好睡也。〔正末■〈扌班〉洞宾觑科云〕洞宾也。〔唱〕你早则醒来了也么哥。〔洞宾云〕我这一觉。睡了几时。〔正末云〕十八年了。〔洞宾云〕可怎生一觉睡十八年。〔正末唱〕你早则醒来了也么哥。可正是窗前弹指时光过。
　　〔洞宾云〕饭熟了未。〔王婆云〕还饶一把火儿。〔洞宾云〕直恁般一觉好睡也。〔正末云〕吕岩。我问你咱。你那岳父高太尉曾劝你么。〔洞宾云〕曾劝我来。教我休吃酒。〔正末云〕那里是高太尉。是贫道一化。你临行时老院公可曾劝你来。〔洞宾云〕他也曾劝我来。〔正末云〕那里是院公。也是贫道一化。你可曾见樵夫指路来么。〔洞宾云〕有个樵夫指与我道来。〔正末云〕那个樵夫。也是贫道一化。怕你迷了正路。恰纔杀你的壮士。也是贫道化来。这王婆和山中道姑。是骊山老母。这十八年间。酒色财气。你都见了也。〔唱〕
　　【倘秀才】你早则省得浮世风灯石火。再休恋儿女神珠玉颗。咱人百岁光阴有几何。端的日月去。似撺梭。想你那受过的坎坷。
　　【滚绣球】你梦儿里见了么。心儿里省得么。这一觉睡早经了二十年兵火。觉来也依旧存活。瓢古自放在灶窝。驴古自映着树科。睡朦胧无多一和。半霎儿改变了山河。兀的是黄粱未熟荣华尽。世态纔知鬓发皤。早则人事蹉跎。
　　〔云〕吕岩。你省得了么。〔洞宾云〕师父。我弟子省了也。〔正末诗云〕汉朝得道一将军。故来尘世度凡人。十八年来一梦觉。点化唐朝吕洞宾。〔唱〕
　　【煞尾】你正果正是修行果。你灾咎皆因我度脱。早则绝忧愁。没■〈瑙，女代王〉聒。行处行。坐处坐。闲处闲。陀处陀。屈着指。自数过。真神仙。是七座。添伊家。总八个。道与哥哥。非是风魔。这个爱吃酒的锺离便是我。
　　〔东华帝君领羣仙上云〕吕岩。你省悟了么。〔洞宾云〕弟子省了也。〔东华云〕你既省悟了。一梦中十八年。见了酒色财气。人我是非。贪嗔痴爱。风霜雨雪。前世面见分明。今日同归大道。位列仙班。赐号纯阳子。〔诗云〕你不是凡胎浊骨。迷本性人间受苦。正阳子点化超凡。又差下骊山老母。一梦中尽见荣枯。觉来时忽然省悟。则今日证果朝元。拜三清同归紫府。
　　〔音释〕
　　寞音磨　嵯音磋　活音和　醅音披　■〈氵虢〉音国　他音拖　么音魔　■〈波上食下〉音波　大音惰　脱音妥　豁音火　末音磨　绰■〈扌山〉果切　斡蛙果切　和去声　颩音磋　摸音磨　撺粗酸切　坷音可　霎音杀　皤音婆　■〈瑙，女代王〉音恼　聒音果
　　题目　汉锺离度脱唐吕公　
　　正名　邯郸道省悟黄粱梦
　　邯郸道省悟黄粱梦杂剧终

《元曲选》　江州司马青衫泪杂剧　（明）臧晋叔 编
　　
江州司马青衫泪杂剧　　（元）马致远 撰

●江州司马青衫泪杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 

　　题目　浔阳商妇琵琶行　正名　江州司马青衫泪 

第一折

　　〔冲末扮白乐天同外扮贾浪仙孟浩然上〕〔白诗云〕宴游饮食渐无味。杯酒管弦徒绕身。宾客欢从童仆喜。始知官职为他人。小生姓白名居易。字乐天。太原人氏。见任吏部侍郎。这二位老兄。一位是贾浪仙。一位是孟浩然。他都是翰林院编修。方今大唐天下。宪宗即位。时遇春三月。在公廨中闷倦。待往街市上私行一遭。更了衣衫。只作白衣秀士。听的人说。这教坊司有个裴妈妈家一个女儿。小字兴奴。好生聪明。尤善琵琶。是这京师出名的角妓。咱三人同访一遭去来。〔贾浪仙云〕咱三人去来。〔诗云〕高兴出尘外。携尊翫物华。〔孟浩然诗云〕偷将休沐暇。去访狭邪家。〔老旦扮卜儿上云〕老身姓李。是这教坊司裴五之妻。夫主亡化已过。止生下一个女儿。叫做兴奴。生得颜色出众。聪明过人。吹弹歌舞。诗词书算。无所不通。自小时曾拜曹善才为师。学得一手琵琶。官员子弟闻名都来吃酒。只是孩儿养的娇了。一来性儿好自在。二来有些拣择人。这早晚还不起来。只怕有人来吃酒。孩儿起来罢。〔正旦扮裴兴奴引梅香上云〕妾身裴兴奴是也。在这教坊司乐籍中见应官妓。虽则学了几曲琵琶。争奈叫官身的无一日空闲。这门衣食。好是低微。大清早母亲来叫。只得起来。天色还早哩。〔唱〕
　　【仙吕点绛唇】从天未拔白。酒旗挑在歌楼外。呀地门开。早送旧客迎新客。
　　【混江龙】好教我出于无奈。泼前程只办的好栽排。想着这半生花月。知他是几处楼台。经板似粉头排日唤。落叶似官身吊名差。〔带云〕俺这老母呵。〔唱〕更怎当他银堆里舍命。钱眼里安身。挂席般出落着孩儿卖。几时将缠头红锦。换一对插鬓荆钗。
　　〔做见科云〕母亲万福。唤你孩儿。有何话说。〔卜儿云〕没甚么话说。只是咱这等人家。要早起些。光头凈面。打扮的娇媚着些。倘有俊倈来。赚他几文钱养家。你只管里睡觉。谁送钱来与你。〔正旦唱〕
　　【油葫芦】俺娘不殢酒时常?髻歪。一鼻凹衠是乖。看看两鬓雪霜般白。我则道过中年人老朱颜改。谁想他扑郎君虎瘦雄心在。折倒的我形似鬼。熬煎的我骨似柴。似恁的女残疾不敢怨娘毒害。则叹自己年月日时该。
　　〔卜儿云〕你则管里说甚么。快打扮了。则怕有客来。〔正旦唱〕
　　【天下乐】则索倚定门儿手托腮。想别人家奴胎。也得个自在。轮到我跟脚里都世袭了烟月牌。他管甚桃李开。风雨筛。更问甚青春不再来。
　　〔白乐天同贾孟上云〕走了这半日。人说道这是裴妈妈家。不好进去。我咳嗽一声。〔卜儿云〕是谁在外边。〔出见科〕原来是三位进士公。请里面坐。〔白乐天同贾孟云〕妈妈祗揖。〔卜儿云〕兴奴孩儿。来陪三位进士公。快抬桌儿看酒来。〔正旦觑科云〕好是奇怪。娘见了三个秀才踏门。怎生便教看酒。〔唱〕
　　【醉扶归】送了几辈儿茶员外。都是这一副儿酒船台。俺娘吃不的荤腥教酒肉搋。待觅厌饫的新黄菜。他手里怎容得这几个酸寒秀才。〔带云〕我知道了也。〔唱〕俺娘八分里又看上他那条乌犀带。
　　〔正旦出见科〕三位万福。〔白乐天同贾孟云〕大姐祗揖了。〔正旦唱〕
　　【后庭花】这里是风尘花柳街。又不是王侯宰相宅。我忙着笑脸儿迎将去。学士是甚风儿吹到来。〔白乐天云〕我等久慕高名。特来一拜。〔正旦唱〕是几个俊英才。偏他还咱一拜。怎做的内心儿不敬色。
　　〔云〕敢问官人尊姓大名。〔白乐天云〕小生是侍郎白居易。这二位是学士贾浪仙。孟浩然。因此春日。公衙无事。换了衣服。来街市闲行。久慕大姐德容。一径的来拜望。〔正旦云〕不敢不敢。学士大人不弃下贱。小酌三杯如何。〔白乐天云〕好便好。只是不当取扰。〔正旦把酒科〕〔贾浪仙云〕今日幸遇大姐。咱多饮几杯。〔孟浩然云〕我还有人求的几首诗未了。少吃醉些。〔正旦唱〕
　　【金盏儿】一个笑哈哈解愁怀。一个酸溜溜卖诗才。休强波灞陵桥踏雪寻梅客。便是子猷访戴敢也冻回来。咱这里酥烹金盏酒。香揾玉人腮。不强如前村深雪里。昨夜一枝开。
　　〔贾孟做意科云〕我醉了也。咱回去罢。〔白乐天云〕再坐一会。怕做甚么。〔正旦唱〕
　　【后庭花】你待赚鳌鱼钓颊顋。怎想与刘伶妆布袋。我这怪脸儿奸如鬼。你酒肠宽似海。〔贾孟云〕我们都已醉了。不要过了酒戒。不吃罢。〔正旦唱〕畅开怀。都似你朦胧酒戒。那醉乡侯安在哉。
　　〔卜儿云〕二位学士醉了。侍郎再坐一坐。〔贾孟云〕乐天侍郎。咱且回去。明日再来。〔白乐天云〕平白里打搅了一日。怎生就空去了。〔正旦唱〕
　　【金盏儿】我不曾流水出天台。你怎么走马到章台。〔乐天云〕定害了你这一日。〔正旦唱〕更待要秦楼夜访金钗客。索甚么恶叉白赖闹了洛阳街。兀那酒丧门临本命。饿太岁犯家宅。虽是我管待这两个穷秀士。权当一百日血光灾。
　　〔贾孟云〕咱去罢。则管缠甚么。〔卜儿云〕白侍郎要住下。着这二位摧逼的慌。好生败兴。〔白乐天云〕下官有心待住下。二位醉了。不好独回。待下官送他回去。明日自己再来。只是大姐费了茶酒。定害这一日。容下官陪补。〔正旦云〕侍郎说那里话。〔唱〕
【赚煞】稍似间有些钱。抵死里无多债。权做这场折本买卖。若信着俺当家老妳妳。把惜花心七事儿分开。哎。你个俏多才。不是我相择。你更怕辱没着俺门前下马台。俺娘山河易改。解元每少怪。〔带云〕侍郎记者。〔唱〕怕你再行踏休引外人来。〔同下〕

〔音释〕
　　廨音戒　空去声　白巴埋切　客音楷　倈梨靴切　殢音腻　?音狄　凹汪卦切　衠音谆　搋抽埋切　饫音位　宅池斋切　色筛上声　揾温去声　颊音结　顋与腮同　择池斋切

　　楔子
　　〔外扮唐宪宗引内官上〕〔诗云〕励精图治在勤民。宿弊都将一洗新。虽则我朝词赋重。偏嫌浮藻事虚文。寡人唐宪宗皇帝是也。承祖宗基业。嗣守天位。自安史之乱。藩镇强盛。寡人用裴度之谋。渐次削夺。争奈文臣中多尚浮华。各以诗酒相胜。不肯尽心守职。中间白居易刘禹锡柳宗元等。尤以做诗做文。误却政事。若不加谴责。则士风日漓矣。内侍每传与中书省。可将白居易贬江州司马。柳宗元柳州司马。刘禹锡播州司马。如勑奉行。〔内官云〕领圣旨。〔随下〕〔白乐天上云〕小官白乐天。平生以诗酒为乐。因号醉吟先生。目今主上图治心切。不尚浮藻。将某左迁江州司马。刻日走马之任。别事都罢。只是近日与裴兴奴相伴颇洽。谁料又成远别。须索与他说一声。我去的也放心。〔正旦引梅香上〕〔诗云〕世间好物不坚牢。彩云易散琉璃脆。妾身裴兴奴。自从与白侍郎相伴。朝来暮去。又早半年光景。相公在妾身上。十分留意。妾身也有终身之托。近日闻的人说。白侍郎左迁江州司马。就要起行。天那。谁想有这一场恶别离也。梅香。安排下酒肴。待侍郎来时。与他奉饯一杯。多少是好。〔梅香云〕理会的。〔白乐天上云〕早来到兴奴门首。无人在此。我自过去。〔见旦科〕大姐祗揖。〔正旦云〕相公万福。〔白乐天云〕大姐。实指望相守永久。谁想又成远别。〔正旦云〕妾之贱躯。得事君子。誓托终身。今相公远行。兀的不闪杀人也。〔乐天云〕下官这一去。多则一年。少则半载。回来再相会也。〔正旦云〕只是一时间放心不下。梅香。将酒来。与相公奉饯一杯。〔把酒科〕〔唱〕
　　【仙吕端正好】有意送君行。无计留君住。怕的是君别后有梦无书。一尊酒尽青山暮。我揾翠袖。泪如珠。你带落日。践长途。情惨切。意踌躇。你则身去心休去。
　　〔云〕相公。此别之后。妾身再不留人。专等相公早些回来。〔白乐天云〕大姐则要着志者。下官决不相负。我去也。〔旦随下〕
〔音释〕
　　脆音翠　饯音箭

第二折

　　〔卜儿上云〕自从白侍郎去了。孩儿兴奴也不梳妆。也不留人。只在房里静坐。俺这唱的人家。再靠些甚么。昨日茶坊里张小闲来说。有个浮梁茶客刘一郎。要来和孩儿吃酒。孩儿百般不肯。今日他说要自来。等来时再做计较。〔丑扮小闲引凈扮刘一郎上〕〔诗云〕都道江西人。不是风流客。小子独风流。江西最出色。小子刘一郎是也。浮梁人氏。带着三千引细茶。来京师发卖。听的人说教坊司裴妈妈家有个女儿名兴奴。昨日央张二哥说知。老妈叫我今日自去。走了一会。来到门首也。张二哥。咱进去咱。〔丑见卜科云〕妈妈。刘员外来了也。〔卜儿云〕请进来。〔凈见卜科云〕妈妈拜揖。〔卜儿云〕客官拜了。〔凈云〕久闻令爱大姐大名。小子有三千引细茶。特来做一场子弟。〔卜儿云〕俺孩儿只为白侍郎再不留人。我如今叫他出来。好歹教他伴你。若再不肯。你写一封假书。只说白侍郎已死。他可待肯了。〔丑云〕此计大妙。妈妈。你叫大姐出来陪着。我就去做假书。不要迟了。〔下〕〔卜儿云〕兴奴孩儿。有客在此。快来快来。〔正旦上云〕妾身裴兴奴。自从白侍郎别后。尽着老虔婆百般啜哄。我再不肯接客求食。近日有一个茶客刘一郎。待要与我作伴。我那里肯从。争奈老虔婆被他钱买转了。似这般怎生是好。兀的不烦恼人也呵。〔唱〕
　　【正宫端正好】命轻薄。身微贱。好人死万万千千。世间儿女别离徧。也敷不上俺那阳关怨。
　　〔带云〕侍郎。不争你去了。教我倚靠何人。〔唱〕
　　【滚绣球】你好下得白解元。闪下我女少年。道不得可怜而见。他又不曾故违着天子三宣。〔云〕人说白侍郎吟诗吃酒。误了政事。前人也有这等的。〔唱〕只那长安市李谪仙。他向酒里卧酒里眠。尚古自得贵妃捧砚。常走马在五凤楼前。偏教他江州迭配三千里。可不道吏部文章二百年。甚些的纳士招贤。
　　〔见卜科云〕母亲。叫你孩儿怎么。〔卜儿云〕白侍郎一去杳无音信。咱家柴没米没。怎生过活。如今浮梁刘官人。有三千引茶。又标致。又肯使钱。你留下他。赚些钱养家。〔正旦云〕母亲。我与白侍郎有约在前。我再不留人了。〔卜儿云〕我说。你也不信。请刘官人自家来和你说。〔凈见旦科云〕大姐拜揖。小子久慕大名。拿着三千引茶。来与大姐焐脚。先送白银五十两。做见面钱。〔正旦云〕过一边去。好不知高低。我做了白侍郎之妻。休来缠我。〔卜儿云〕你不肯陪伴刘员外。好个白侍郎夫人。如今白侍郎那里敢颓气了也。〔正旦唱〕
　　【倘秀才】这姻缘成不成在天。你休见兔儿起呵漾砖。情知普天下虔婆那一个不爱钱。〔带云〕刘员外呵。〔唱〕他便是贵公子。赵平原。你也要过遣。
　　〔凈云〕你家是卖俏门庭。我来做一程子弟。你不留我。如何倒拒绝我。〔正旦唱〕
　　【滚绣球】这的是我逆耳言。休厮缠。厮缠着舞裙歌扇。这两般儿曾风流断没了家缘。刘员外你若识空。便早动转。倒落得满门良贱。休觑着我这陷人坑似误入桃源。我怕你两尖担脱了孤馆思乡客。三不归翻了风帆下水船。枉受熬煎。
　　〔凈云〕小子世来你家。大姐不要说闲话。咱两个吃锺酒儿。〔做劝酒科〕〔正旦云〕拿开。我不吃。〔卜儿怒科云〕好贱人。上门好客。你怎生不顺从。和钱赌鳖。打死你这奴才。〔正旦唱〕
　　【呆骨朵】我觑着眼前人即世里休相见。我又不曾亸着你脸上直拳。好生地人也似揪他。他驴也似调蹇。他着酒儿将咱劝。我索屎做糕糜咽。我须打是惜骂是怜。娘呵可休穷厮炒饿厮煎。
　　〔卜儿云〕这小贱人不听我说。只想白侍郎。他那里想着你哩。左右是左右。员外多拿些钱来。我嫁与你将去。〔凈云〕随老妈要多少钱。小子出的起。〔正旦云〕我心在那里。你则管胡缠我。〔唱〕
　　【倘秀才】这些时但合眼早怀儿里梦见。则是俺吃倒赚江州乐天。〔卜儿云〕见钟不打。更去炼铜。乐天。乐天在那里。〔凈云〕小子也看的过。咱做一程夫妻。怕做甚么。〔正旦唱〕谁教你闷向秦楼列管弦。〔带云〕刘员外。〔唱〕休信我。醉中言说则说在前。
　　〔云〕天那。怎生教我陪伴这样人也。〔唱〕
　　【滚绣球】往常我春心寄锦笺。离情接断弦。风流煞谢家庭院。到如今刬地教共猪狗同眠。〔凈云〕大姐。仕路上大官。都是我乡亲。小子金银又多。又波俏。你不陪我。却伴那样人。〔正旦唱〕那厮正拽大拳。使大钱。这其间枉了我再三相劝。怎当他痴迷汉苦死歪缠。想着那蒙山顶上春风细。肯分地扬子江心月正圆。也是天使其然。
　　〔丑扮寄书人上云〕小人是江州一个皂隶。俺白司马老爹在任。偶感病症。写了这一封书。教我送与教坊司裴兴奴家。写下书。俺司马相公就死了。小人不免捎与他去。走了半月。方到京师。问人说这里是他家。不免进去。〔做见卜儿科云〕老人家作揖。〔卜儿云〕大哥是那里来的。〔丑云〕我是江州白司马老爹差来下书的。〔卜儿云〕你老爹好么。〔丑云〕俺老爹打发了书。就死了也。〔卜儿云〕谁这等说。拿书来我看。〔丑呈书科〕〔卜儿云〕孩儿你看。〔正旦接书念云〕寓江州知末白居易。书奉裴小娘子。向在宅上扰聒。自别来魂驰梦想。此心无时刻得离左右也。满望北归。以偿旧约。不料偶感时疾。医药不効。死在旦夕。专人走告。勿以死者为念。别结良姻。以图永久。临楮不胜哽咽。伏冀情亮。〔旦悲科云〕兀的不痛杀我也。闪杀我也。〔卜儿云〕孩儿。白侍郎已死了。夫人也做不得了。再不必说。你如今可嫁刘员外去罢。〔凈云〕小子可等着了。〔丑云〕小人去罢。〔正旦云〕吃了饭去。〔丑云〕不必了。〔下〕〔正旦唱〕
　　【叨叨令】我这两日上西楼盼望三十徧。空存得故人书不见离人面。听的行鴈来也我立尽吹箫院。闻得声马嘶也目断垂杨线。相公呵你元来死了也么哥。你元来死了也么哥。从今后越思量越想的冤魂儿现。
　　〔凈云〕妈妈既许了亲事。小子奉白银五百两为聘礼。小子归家心切。就请小娘子上船。〔卜儿云〕老身已许了你。岂肯退悔。就打发孩儿去罢。〔正旦云〕罢罢罢。刘员外既成亲。容我与侍郎瀽一椀浆水。烧一陌纸钱咱。〔凈云〕这也使得。〔正旦烧纸浇酒科云〕侍郎活时为人。死后为神。〔哭科云〕则被你闪得我苦也。〔唱〕
　　【倘秀才】侍郎呵你往常出入在皇宫内院。只合生死在京师帝辇。也落得金水河边好墓田。〔带云〕刘员外。〔唱〕你且离了我根前。他从来有些腼腆。
　　【滚绣球】你文章胜贾浪仙。诗篇压孟浩然。不能勾侍君王在九间朝殿。怎想他短卒律命似颜渊。今日扑通的缾坠井。支楞的琴断弦。怎能勾眼前面死魂活现。你若有灵圣显形影向月下星前。则这半提淡水招魂纸。侍郎也当得你一盏阴司买酒钱。止不住雨泪涟涟。
　　〔做化纸起旋风科〕〔云〕这一阵旋风。兀的不是侍郎来了也。〔做悲科〕〔唱〕
　　【醉太平】烧一陌儿纸钱。叙几句儿衷言。待不啼哭夫乃妇之天。抛闪杀我也少年。只见一个来来往往旋风足律即留转。諕的我慌慌张张手脚滴羞都苏战。一个俏魂灵不离了我打盘旋。我做人的解元。
　　〔凈云〕大姐。纸也烧了。夫妇之情也尽了。请上船罢。〔正旦唱〕
　　【一煞】兴奴也你早则不满梳绀发挑灯剪。一炷心香对月燃。我心下情绝。上船恩断。怎舍他临去时舌奸。至死也心坚。到如今鹤归华表。人老长沙。海变桑田。别无些挂恋。须索向红蓼岸绿杨川。
　　〔凈云〕大姐去罢。这等哭。哭到几时。〔正旦唱〕
　　【二煞】少不的听那惊回客梦黄昏犬。聒碎人心落日蝉。止不过临万顷苍波。落几双白鹭。对千里青山。闻两岸啼猿。愁的是三秋鴈字。一夏蚊雷。二月芦烟。不见他青灯黄卷。却索共渔火对愁眠。
　　〔卜儿云〕员外等久了。去罢。〔正旦唱〕
　　【三煞】赤紧的大姨夫缘分咱身上浅。老太母心肠这壁厢偏。谁想司马坟边。彩云零落。茶客船头。明月团圆。娘呵你早则皂裙儿拖地。柱杖儿过头。?髻儿稍天。却下的这拳槌不善。教我空捱那没程限的窦娥冤。
　　〔云〕母亲。我是你亲生之女。替你挣了一生。只为这几文钱。千乡万里卖了我去。母亲好狠也。〔唱〕
　　【四煞】怎想他能捱磨扇似风车转。更合着梦见槐花要黄袄儿穿。我虚度三旬。是这婆娘亲女。受用了十年。是这赵妈妈金莲。我也曾前厅上待客。后阁内留宾。只不曾坐车上当辕。偌来大穷坑火院。只央我一身填。
　　〔云〕罢罢罢。母亲。我也顾不的你了。我去也。〔凈云〕妈妈。小子去也。多承厚意。来年捎细茶来吃。〔正旦唱〕
　　【尾煞】不甫能一声金缕辞歌扇。刬地听半夜钟声到客船。少年的人苦痛也天。狠毒呵娘好使的钱。你好随的方就的圆。可又分的愚别的贤。女爱的亲娘不顾恋。娘爱的钞女不乐愿。今日我前程事已然。有一日你无常到九泉。只愿火炼了你教镬汤滚滚煎。碓捣罢教牛头磨磨研。直把你作念到关津渡口前。活呪到天涯海角边。都道这风尘是夙缘。明理会得穷神解不的冤。〔带云〕娘呵。〔唱〕你只把我早嫁浔阳一二年。怎到的他干贬去江州四千里远。〔同下〕
〔音释〕
　　啜枢说切　焐乌去声　亸音朵　辇连上声　腼音免　腆他典切　卒粗上声　楞芦登切　旋去声　绀甘去声　镬音和　碓音对

第三折

　　〔白乐天引左右上云〕下官白居易。自左迁司马。来此江州。又早一年光景。昨日驿中报来。说故人元微之有事江南。打从这里经过。不免分付左右。预备饮馔。伺候则个。〔外扮元微之上云〕小官姓元名稹。字微之。见任廉访使之职。昨蒙圣恩。差来采访民风。经过江州。我想此处司马白乐天。乃某至交契友。不免上岸探望他一遭。来到这州衙门首。左右报复去。道有故人元稹来访。〔左右报科云〕有故人元老爹来访。〔白乐天云〕道有请。〔左右云〕请。〔进见科〕〔白乐天云〕微之。甚风吹得你来。贵脚踏贱地。使下官喜从天降。〔元微之云〕乐天久居江乡。牢落殊甚。下官常切怀抱。奈拘职守。不得相从。今幸天假其便。再瞻眉宇。岂胜庆幸。〔白乐天云〕左右将酒过来。微之。少屈片时。〔元微之云〕不必留坐。下官行李俱在船上。下官正要与乐天文叙一会。可将这酒席移到船上。送我一程如何。〔白乐天云〕下官亦有此心。咱就同去。左右。快携酒肴来者。〔同下〕〔凈上云〕小子刘一郎。自从娶得裴兴奴。又早半年光景。众朋友日日置酒相招。无有虚日。今日又是王官人相邀。大姐好生看家。更子吃酒去来。〔下〕〔正旦引梅香上云〕妾身裴兴奴。不想狠毒虔婆贪钱。为我不肯留客求食。把我卖与茶客刘一郎为妻。随他茶船来到这里。问人说来。这里正是江州。那单倈吃酒去了。不在船上。对着这般江天景物。想起那故人乐天。不由人不伤感也呵。〔唱〕
　　【双调新水令】正夕阳天阔暮江迷。倚晴空楚山迭翠。冰壶天上下。云锦树高低。谁倩王维。写愁入画图内。
　　【驻马听】常教他尽醉方归。是他拂茶客青山沽酒旗。伴着我死心搭地。是兀那隐离人望眼钓渔矶。〔带云〕这江那里是江。〔唱〕则是递流花草武陵溪。幽囚风月蓝桥驿。直恁的天阔鴈来稀。莫不是衡阳移在江州北。
　　〔云〕天色将晚。那厮吃酒去了。甚时回来。梅香。拂了床。我自家睡去罢。〔唱〕
　　【步步娇】这个四幅罗衾初做起。本待招一个风流壻。怎知道到如今命运低。长独自托冰蓝两头儿偎。恁的般受孤恓。知他是谁唤你做鸳鸯被。
　　〔云〕本待睡些儿。怎生睡得着。梅香。将那琵琶过来。对此明月。写我愁怀咱。〔做抱琵琶科〕〔唱〕
　　【搅筝琶】都是你个琵琶罪。少欢乐足别离。为你引商妇到江南。送昭君出塞北。紫檀面拂金猊。越引的我伤悲。想故人何日回归。生被这四条弦拨俺在两下里。到不如清夜闻笛。
　　〔做弹琵琶科〕〔白乐天同元微之上云〕来到这舟中。一江明月。万顷苍波。秋光可人。微之。咱慢慢的饮几杯。〔做听科〕〔元微之云〕那里琵琶响。〔左右云〕是那对过客船上有人弹的琵琶哩。〔白乐天云〕左右。你将船棹近些。〔做移船科〕〔白乐天云〕这琵琶不是野调。好似裴兴奴指拨。〔元微之云〕左右的。你去着他过来弹一曲。怕做甚么。〔左右见旦科〕小娘子。那边船上两位老爹教请一见。〔正旦云〕我就去。〔做见白乐天认科〕〔正旦唱〕
　　【鴈儿落】我则道是听琴锺子期。错猜做待月张君瑞。又不是归湖的越范蠡。却原来是遭贬的白居易。
　　〔旦做怕回避科〕〔白乐天云〕兴奴。你躲我怎么。〔正旦唱〕
　　【小将军】肯分的月色如白日。他不说我的知是鬼。相公呵怕你要做好事兴奴尽依得。你则休渐渐来跟底。
　　〔白乐天云〕兴奴。你是甚意思。越躲的远了。〔正旦唱〕
　　【沉醉东风】我观觑了衣服样势。审察了言语高低。你且自靠那边。俺须有生人气。远些儿个好生商议。〔做取钱投水科〕〔白乐天云〕你丢钱怎的。〔正旦唱〕我为甚将几陌黄钱漾在水里。便死呵也博个团圆到底。
　　〔白乐天云〕兴奴。你近前来。〔正旦又认科〕〔白乐天云〕你如何来到这里。〔正旦云〕这等看来。想还是活的。〔叹科云〕相公。你做的好勾当。弄的我这等。还推不知哩。〔唱〕
　　【拨不断】但犯着吃黄虀。者不是好东西。想着那引萧娘写恨书千里。搬倩女离魂酒一杯。携文君逃走琴三尺。恁秀才每那一桩儿不该流递。
　　〔白乐天云〕我自相别。来此江州。无时不思念大姐。只是无心腹人。不好寄书。你却等不的我回家。就跟着这商船来了。到说我的不是。〔正旦悲科〕苦死人也。教我一言难尽。〔白乐天云〕你说。〔正旦云〕自从与相公分别之后。妾再不留人求食。专等相公回来。以谐终身之托。不想老虔婆逐日嚷闹。百般啜哄。妾身只是不从。那一日走将那茶客刘一郎来。带的钱多。要来请我。妾抵死不肯。老虔婆和那蛮子设计。送到相公一封书。说相公病危死了。妾捱不过虔婆贪钱。把妾卖与他。来到这里。听的人说是江州。妾身正要打听相公的消息。今日那单倈又吃酒去了。妾身思想无奈。对月弹一曲琵琶遣怀。不想得见相公。实天赐其便也。这位相公是谁。〔白乐天云〕是我心友廉访元微之。〔做悲科〕〔元微之云〕乐天不必烦恼。这厮捏写假书。妄称人死。骗人之妾。自有罪犯。慢慢治他。〔白乐天云〕适间我做了一篇琵琶行。写在这里。大姐试看咱。〔正旦接科念云〕浔阳江头夜送客。枫叶荻花秋瑟瑟。忽闻水上琵琶声。主人忘归客不别。移船相近邀相见。添酒回灯重开宴。千呼万唤始出来。犹抱琵琶半遮面。转轴拨弦三两声。未成曲调先有情。弦弦掩抑声声思。似诉平生不得志。低眉信手续续弹。说尽心中无限事。轻拢慢捻拨复挑。初为霓裳后六幺。曲终抽拨当心画。四弦一声如裂帛。自言家在京城住。名属教坊第一部。曲罢常教善才服。妆成每被秋娘妬。今年欢笑复明年。秋月春花等闲度。门前冷落鞍马稀。老大嫁作商人妇。我闻琵琶已叹息。又闻此语重唧唧。同是天涯沦落人。相逢何必曾相识。我从去年辞帝京。谪居卧病浔阳城。其间旦暮闻何物。杜鹃啼血猿哀鸣。岂无山歌与村笛。讴哑啁唽难为听。今夜闻君弹一曲。为君翻作琵琶行。却坐促弦弦转急。满坐闻之皆掩泣。就中泣下谁最多。江州司马青衫湿。〔正旦云〕相公好高才也。〔梅香慌上云〕姐姐。员外回来了也。〔正旦唱〕
　　【挂搭沽】恰打算别离苦况味。见小玉言端的。又惊散鸳鸯两处飞。咱须索权回避。我这里淹粉泪怀愁戚。忙蹙金莲。紧荡罗衣。
　　〔白元虚下〕〔净带酒上云〕大姐那里。我醉了。扶我一扶者。〔正旦唱〕
　　【沽美酒】我则道蒙山茶有价例。金山寺里说交易。每日江头如烂泥。把似噇不的少吃。则被你殃煞我吃敲贼。
　　【太平令】常教我羡鸂鶒鸳鸯贪睡。看落霞孤鹜齐飞。〔净云〕大姐过来。扶着我睡去。〔正旦唱〕听不上蛮声獠气。倒敢恁烦天恼地。搂只抱只。爱你。休醉汉扶着越醉。
　　〔净云〕我娶到的老婆。如何不伏侍我。我醉了。〔正旦唱〕
　　【川拨棹】厮禁持。这是谁根前撒殢滞。吃得来眼脑迷希。口角涎垂。觑不的村沙样势。也是我前缘厮勘对。
　　【七弟兄】从早至晚夕。知他在那里。咱是甚夫妻。撇得我孤孤另另难存济。我凄凄楚楚告他谁。你朝朝日日醺醺地。
　　〔净做醉睡科〕〔正旦云〕这厮醉的睡着了。我如今就过白相公船上去罢。〔唱〕
　　【梅花酒】我子待便摘离。把头面收拾。倒过行李。休心意徘徊。正愁烦无了期。〔白乐天上云〕大姐叫我怎的。〔旦云〕单倈沉醉睡着。妾随相公去罢。〔唱〕恰相逢在今夕。相公你还待要候甚的。和俺有情人一搭里。那单倈正昏睡。囫囵课你拿只。江茶引我抬起。比及他觉来疾。
　　【收江南】我教他满船空载月明归。三更难拨棹歌齐。我把这画船权做望夫石。便去波莫迟。却不道五湖西子嫁鸱夷。
　　〔白乐天云〕趁此秋清夜静。咱过船撑将开去。他那里寻我。〔元微之云〕乐天。等小官回朝奏知圣人。取你上京。先奏辨此事。决得与兴奴明白完聚。〔白乐天云〕微之。若得如此。咱两个感恩非浅。〔正旦唱〕
　　【水仙子】再不见洞庭秋月浸玻瓈。再不见鸦噪渔村落照低。再不听晚钟烟寺催鸥起。再不愁平沙落鴈悲。再不怕江天暮雪霏霏。再不爱山市晴岚翠。再不被潇湘暮雨催。再不盼远浦帆归。
　　〔白乐天云〕谁想今日又重相会。使初心得遂。实天所赐也。〔正旦唱〕
　　【太清歌】莫不是片帆饱得西风力。怎能勾谢安携出东山妓。此行不为鲈鱼脍。成就了佳期。无个外人知。那厮正茶船上和衣儿睡。黑娄娄地鼻息如雷。比及杨柳岸秋风唤起。人已过画桥西。
　　【二煞】咱两个离愁虽似茶烟湿。归心更比江流急。离江州谢天地。出烟波渔父国。遮莫他耳听春雷。茶吐鎗旗。着那厮直赶到五岭三湘建溪。干相思九万里。
　　〔白乐天云〕开了船去罢。〔正旦唱〕
　　【鸳鸯煞】若不是浮梁茶客十分醉。怎奈何江州司马千行泪。早则你低首无言。仰面悲啼。畅道情血痕多。青衫泪湿。不因这一曲琵琶成佳配。泪似把推■〈山上佥下〉添满浔阳半江水。〔同下〕
　　〔净做酒醒慌上云〕吃的醉了。一觉睡着。醒来不见了大姐。可往那里去了。只怕落在江中。怎么箱笼开着。一定是走了。地方。拏人。拏人。〔杂当扮地方上云〕这船上是甚么人。半夜三更。大呼小叫的。〔净云〕是小子新娶的个小娘子。不知逃走那里去了。一定有个地头鬼拐着他去。你们与我拿一拿。〔地方云〕唗。胡说。这明月满江。又静悄悄无一只船来往。只是你这船在此。走往那里去。想是你致死了。故意找寻。我拿你到州衙里见官去来。〔地方锁净科〕〔净诗云〕我刘一郎何曾捣鬼。小老婆多应失水。〔地方诗云〕这里面定有欺心。送官去敲折大腿。〔同下〕
〔音释〕
　　稹音真　北邦每切　猊音移　笛丁梨切　蠡音里　日人智切　得当美切　倩■〈阝干〉去声　尺音耻　啁音周　唽音昔　的音底　戚仓洗切　易银计切　噇音床　吃音耻　贼则平声　鸂音欺　鶒音尺　鹜音木　只张耻切　夕星西切　拾绳知切　囫音忽　囵音伦　疾精妻切　石绳知切　鸱音痴　岚音蓝　力音利　脍音桂　湿伤以切　急巾以切　国音鬼　■〈山上佥下〉与险同　找音爪

第四折

　　〔元微之上云〕小官元稹。前者江南采访回来。面奏圣人。说白居易无罪远谪。蒙圣人可怜。已将他宣唤回朝。仍复旧职。他谢恩毕。便奏知刘员外计骗人妾。假称死亡。蒙圣人准归本夫。今日旨意下来。御断此事。只得先报乐天知道。〔下〕〔唐宪宗引内官上云〕寡人唐宪宗。昨日廉访使元稹奏白居易无罪远谪。朕也惜他才华。已取回京。复他侍郎之职。他又奏称侧室裴兴奴。原是乐籍。他去之任。被茶商刘某妄报他死。拐骗为妻。昨在江州撞见夺回。于例该归前夫。内侍们宣白居易来者。〔内官云〕领圣旨。白居易安在。〔白乐天上云〕小官白居易。前蒙放逐江乡。多亏故人元微之举保。重得回京。复还原职。下官因将裴兴奴之事奏闻。蒙圣恩许归本夫。今日朝堂宣呼。须索走一遭去。〔做见驾科云〕侍郎臣白居易。钦取回京朝见。〔驾云〕卿在江州。多有辛苦。尔所奏裴兴奴被人计骗。例该归从前夫。但中间缘故未详。必须宣裴兴奴问个端的。〔内官云〕领圣旨。裴兴奴安在。圣人呼唤哩。〔正旦冠帔上云〕谁想有今日来。兴奴质本下贱。幸得瞻天仰圣。非同小可也呵。〔唱〕
　　【中吕粉蝶儿】秋月春花。都出在侍郎门下。比及我博的个富贵荣华。恰便似盼辰勾。逢大赦。得重回改嫁。今日里圣旨宣咱。吉和凶索问天买卦。
　　〔云〕来到这朝前。好怕人也。〔唱〕
　　【醉春风】又不比顺子弟意前行。就郎君心上打。只见两行武士列金瓜。这里敢不是耍。耍。他教我与樊素齐肩。受小蛮节制。圣机难察。
　　〔内侍云〕宣到裴兴奴见驾。〔正旦拜舞科〕〔唱〕
　　【迎仙客】无礼法。妇人家。山呼委实不会他。只办得紧低头。忙跪下。愿陛下海量宽纳。听臣妾说一套儿伤心话。
　　〔驾云〕那妇人是裴兴奴么。〔正旦云〕臣妾便是裴兴奴。〔驾云〕你将始末缘由。细细说来。不可欺隐。〔正旦唱〕
　　【石榴花】妾自来楚云湘水度年华。谁乐这生涯。俺娘把门儿倚定看甚人踏。当日见他。放了旬假。老虔婆意中只待频■〈披上皮下〉刮。先陪了四缾酒十饼香茶。其间一位多奸猾。只待要大雪里探梅花。
　　【斗鹌鹑】一个待咏月嘲风。一个待飞觞走斝。谈些古是今非。下学上达一个球子心肠到手滑。和贱妾勾勾搭搭。但得个车马盈门。这便是钱龙入家。
　　〔云〕妾本教坊乐籍。曾师曹善才。学成琵琶。忽一日侍郎白居易放假。同孟浩然贾浪仙到妾家吃酒。妾因留伴白侍郎。因此认的。〔驾云〕既如此。怎生又有后来这场说话。〔正旦唱〕
　　【上小楼】俺那白头妈妈。年纪高大。见他每带系乌犀。衣着白襕。帽裹乌纱。怎生地。使手法。待席罢敲他一下。倒噎的俺老虔婆血糊淋剌。
　　【幺篇】从此日娘嗔女。妾爱他。爱他那走笔题诗。出口成章。顶针续麻。是他百般地。妳妳行过从不下。怎当那獠姨夫物抬高价。
　　〔云〕妾身自从见了白侍郎。俺那虔婆见他是个官人。心中要敲他一下。不想又没甚么大钱。好生埋怨。妾见侍郎人品高。才华富。遂有终身之托。只是打发老虔婆不下。谁想又走将这个茶客来。〔驾云〕这茶客来却怎生地。〔正旦唱〕
　　【红芍药】那厮每贩的是紫草红花。蜜蜡香茶。宜舞东风斗虾蟆。巾帻是青纱。听不得蛮声气。死势煞。无过在客船中随波上下。那厮分不的两部鸣蛙。所事村沙。
　　〔云〕这茶客是江西人。拿着三千引茶。要来伴宿。妾因侍郎分上。坚意不从他。〔唱〕
　　【红绣鞋】他有数百块名高月峡。两三船玉屑金芽。元来他准备下一场说谎天来大。本待要绿珠辞卫尉。则说道贾谊没长沙。可不这寄哀书的该万剐。
　　〔云〕老虔婆与茶客设计。寄假书一封。说侍郎死了。使妾无倚。逼令嫁与茶客。〔驾云〕既有假书。你如何主张。〔正旦唱〕
　　【喜春来】既道是江州亡化白司马。因此上飞入寻常百姓家。俺那爱钱娘一日坐入番衙。不由妾不随顺他。有分看些个驼腰柳钓鱼槎。
　　〔云〕那虔婆不由分说。把妾嫁与茶客。妾强不过。只得随他而去。〔驾云〕既嫁茶客。怎生又归白氏。〔正旦唱〕
　　【普天乐】到浔阳无牵挂。吊英魂何处。渡口残霞。思往事。空嗟讶。半夜灯前长吁罢。泪和愁付与琵琶。寒波漾漾。芳心脉脉。明月芦花。
　　〔驾云〕元来你弹琵琶来。那白居易可在那里听见。得与你相会。你再说咱。〔正旦唱〕
　　【快活三】俺本待兰舟看月华。见渔灯映蒹葭。他便似莽张骞天上泛浮槎。可原来不曾到黄泉下。
　　〔云〕那一夜茶客不在。妾身对月理琵琶。忽见别船上二客。细视之乃是白侍郎。方知他不曾死。妾身就跟白侍郎来了。〔唱〕
　　【鲍老儿】秀才每入怪洞里妖精也觑上了他。那一个不色胆天来大。投到俺啼哭出烟村四五家。央及杀青衫袖香罗帕。故人见后。浔阳怕甚。水地湫凹。今日个君王召也。长安避甚。道路兜搭。
　　〔驾云〕兴奴。你认这文武班中。那个是白居易。〔正旦做认科〕〔唱〕
　　【叫声】这都是一般儿的执象简戴乌纱。好着我眼花。眼花只得偷睛抹。去向那文武班中试寻咱。
　　〔做见三人科云〕这是贾学士。这是孟学士。这是白侍郎。〔唱〕
　　【剔银灯】旧主顾先生好么。新女壻郎君煞惊諕。那翰林学士行无多话。则这白侍郎正是我生死的冤家。从头认。都不差。可怎生妆聋作哑。
　　〔驾云〕兴奴。你仔细认者。敢不是他么。〔正旦唱〕
　　【蔓菁菜】他怎敢面欺着当今驾。他当日为寻春色到儿家。便待强风情下榻。俺只道他是个诗措大酒游花。却元来也会治国平天下。
　　〔驾云〕一行人跪者。听朕剖断。〔众跪科〕〔词云〕自古来整齐风化。必须自男女帏房。但只看关雎为首。诗人意便可参详。裴兴奴生居乐籍。知伦礼立志刚方。见良人终身有托。要脱离风月排场。老虔婆羊贪狼狠。逼令他改嫁茶商。裴兴奴心坚不变。只等待司马还乡。老虔婆使奸定计。写假书只说身亡。遂将他嫁为商妇。一帆风送至浔阳。正值着江干送客。闻琵琶相遇悲伤。与故人生死相别。弹一曲情泪千行。放逐臣偏多感叹。两悲啼泪湿衣裳。从前夫自有明例。便私奔这也何妨。今日个事闻禁阙。断令您永效凤凰。白居易仍复旧职。裴夫人共享荣光。老虔婆决杖六十。刘一郎流窜遐方。这赏罚并无私曲。总之为扶植纲常。便揭榜通行晓谕。示臣民恪守王章。〔众谢恩科〕〔正旦唱〕
　　【随煞】恰纔来万里天涯。早愁鬓萧萧生白发。俺把那少年心撇罢。再不去趁春风攀折凤城花。
〔音释〕
　　察抽鲊切　法方雅切　纳囊亚切　■〈披上皮下〉徐靴切　刮音寡　猾呼佳切　斝音贾　达当加切　滑呼佳切　搭音打　剌那架切　獠音老　峡奚佳切　湫兹囚切　抹音骂　发方雅切

　　题目　浔阳商妇琵琶行　
　　正名　江州司马青衫泪
　　江州司马青衫泪杂剧终
《元曲选》　吕洞宾三醉岳阳楼杂剧　（明）臧晋叔 编
　　吕洞宾三醉岳阳楼杂剧　　（元）马致远 撰
　　●吕洞宾三醉岳阳楼杂剧目录
 
　　第一折 
　　　〔音释〕 
　　第二折 
　　　〔音释〕 
　　楔子 
　　第三折 
　　　〔音释〕 
　　第四折 
　　　〔音释〕 
　　题目　郭上灶双赴灵虚殿　正名　吕洞宾三醉岳阳楼 
　　第一折
　　〔净扮酒保上诗云〕俺家酒儿清。一贯买两缾。灌得肚儿胀。溺得膫儿疼。自家店小二是也。在这岳阳楼下。开着一个酒店。但是南来北往。经商客旅。做买做卖。都来这楼上饮酒。今日早晨间。我将这旋锅儿烧的热了。将酒望子挑起来。招过客。招过客。〔正末扮吕洞宾提墨篮上云〕贫道姓吕名岩。字洞宾。道号纯阳子。先为唐朝儒士。后遇锺离师父点化。得成仙道。贫道在蟠桃会上饮宴。忽见下方一道青气。上彻云霄。此下必有神仙出现。贫道视之。却在岳州岳阳郡。不免按落云头。扮做一个卖墨的先生。长街市上。来往君子。都来买贫道好墨也。〔唱〕
　　【仙吕点绛唇】这墨光照文房。取烟在太华顶上。仙人掌。更压着五李三张。入砚松风响。
　　【混江龙】梭头琴样。助吟毫清彻看书窗。恰行过一区道院。几处斋堂。竹几暗添龙尾润。布袍常带麝脐香。早来到洞庭湖畔。百尺楼傍。〔做上楼科云〕是好一座高楼也。〔唱〕端的是凭凌云汉。映带潇湘。俺这里蹑飞梯。凝望眼离人间似有三千丈。则好高欢避暑。王粲思乡。
　　〔酒保云〕我在这门首觑者。看有甚么人来。〔正末唱〕
　　【油葫芦】俺只见十二栏干接上苍。〔酒保云〕招过客。招过客。〔正末云〕休叫休叫。〔酒保云〕你怎生着我休叫。〔正末唱〕我则怕惊着玉皇。谁着你直侵北斗建槽坊。〔酒保云〕你看我这楼上有牌。牌上有字。上写着世间无此酒。天下有名楼。〔正末唱〕写道是岳阳楼形胜偏雄壮。更压着你洞庭春好酒新炊荡。〔酒保云〕老师父。你看这边景致。〔正末唱〕翠巍巍当着楚山。〔酒保云〕休道是楚山。连太山华山都看见了。师父你看这边景致。〔正末唱〕浪淘淘临着汉江。〔酒保云〕不要说汉江。连洞庭湖鄱阳湖青草湖都看见了。〔正末云〕正是鸡肥蟹壮之时。〔唱〕正菊花秋不醉倒陶元亮。〔酒保云〕师父。你来迟了。我这酒都已卖尽。无了酒也。〔正末云〕你道是无酒呵。〔唱〕怎发付团脐蟹一包黄。
　　〔酒保云〕这里有酒呵。把甚么与我做酒钱。〔正末云〕至如我无有钱呵。〔唱〕
　　【天下乐】我则待当了环绦醉一场。〔酒保云〕说便这等说。实是无了酒也。〔正末云〕你道无酒你闻波。〔唱〕那里这般清甘。滑辣香。〔酒保云〕酒有。只你醉了不好下楼去。〔正末唱〕但将老先生醉死不要你偿。〔酒保云〕师父。这楼上好凉快哩。〔正末唱〕我特来趁晚凉。趁晚凉入醉乡。〔酒保云〕老师父。天色将晚了。〔正末云〕还早哩。〔唱〕争知俺仙家日月长。
　　〔云〕小二哥。你供养的是一尊甚么神道。〔酒保云〕这是初造酒的杜康。我供养着他。这酒客日日常满。〔正末唱〕
　　【那咤令】我待和你唤上。那登真的伯阳。你觑当。更悬壶的长房。不强似你供养。那招财的杜康。〔酒保云〕师父。我买活鱼来做按酒。〔正末唱〕更休说钓锦鳞蒭新酿。待邀留他过往经商。
　　【鹊踏枝】自隋唐。数兴亡。料着这一片青旗。能有的几日秋光。对四面江山浩荡。怎消得我几行儿醉墨淋浪。
　　〔酒保云〕师父。我这酒赛过琼浆玉液哩。〔正末唱〕
　　【寄生草】说甚么琼花露。问甚么玉液浆。想鸾鹤只在秋江上。似鲸鲵吸尽银河浪。饮羊羔醉杀销金帐。这的是烧猪佛印待东坡。抵多少骑驴魏野逢潘阆。
　　〔酒保云〕小人听得说。王弘送酒。刘伶荷锸。李白摸月。也不似先生这等贪杯。〔正末唱〕
　　【幺篇】想那等尘俗辈。恰便似粪土墙。王弘探客在篱边望。李白扪月在江心丧。刘伶荷锸在坟头葬。我则待朗吟飞过洞庭湖。须不曾摇鞭误入平康巷。
　　〔云〕小二哥。打二百长钱酒来。〔酒保云〕先交了钱。然后吃酒。〔正末云〕你也说的是。与你这一锭墨。便当二百文钱的酒。〔酒保云〕笑杀我也。量这一锭墨有甚么好处。那里便值二百文钱。〔正末云〕我这墨非同小可。便当二百文钱也不多哩。〔唱〕
　　【后庭花】这墨瘦身躯无四两。你可便消磨他有几场。万事皆如此。〔带云〕酒保也。〔唱〕则你那浮生空自忙。他一片黑心肠。在这功名之上。〔酒保云〕我不要这墨。你则与我钱。〔正末云〕墨换酒。你也不要。〔唱〕敢胡涂了纸半张。
　　〔酒保云〕他是个出家人。我那里不是积福处。留下这墨写帐。也有用处。罢罢。打二百文钱酒与他。老师父。酒便与你。自己吃不了。请几个道伴来吃。〔正末云〕小二哥。你也说的是。你看着。我请几个道伴来者。疾。你来。你来。〔酒保云〕在那里。〔正末云〕疾。你也来。你也来。〔酒保云〕你看这先生风了。〔正末云〕一个舞者。一个唱者。一个把盏者。直吃的尽醉方归。〔酒保云〕我说这先生风了。当真风了。把袍袖往东一拂道。你来你来。往西一拂道。你也来你也来。一个舞者。一个唱者。一个把盏者。都在那里。〔正末云〕可知你不见哩。〔唱〕
　　【金盏儿】我这里据胡床。望三湘。有黄鹤对舞仙童唱。主人家宽洪海量醉何妨。直吃的卷帘邀皓月。再谁想开宴出红妆。但得一尊留墨客。〔带云〕我困了也。〔唱〕我可是两处梦黄粱。
　　〔正末做睡科〕〔酒保云〕如何。我说你吃不了二百钱的酒。我说你请几个道伴来吃。你不肯。兀的不醉了。他睡着了。可怎生是好。我这楼上。妖精鬼魅极多。害了他性命。怎生是好。我索唤起他来。〔做唤科〕师父你起来。这楼上妖精极多。鬼魅极广。枉害了你性命。〔正末不醒科〕〔酒保云〕他睡着了。叫不醒。怎生是好。且下楼去。收了旋锅儿。落了这酒望子。上了这板闼。我再上楼去叫他去。可扑可扑。老师父。你不起来。妖精出来吃了你。不干我事。我自去也。〔下〕〔外扮柳树精上〕〔诗云〕翠叶柔丝满树枝。根科荣茂正当时。为吾屡积阴功厚。上帝加吾排岸司。小圣乃岳阳楼下一株老柳树是也。我在此千百余年。又有杜康庙前一株白梅花。在此作祟。我上楼巡绰一遭。可是为何。恐怕他伤害了人性命。今日天晚。须索上楼巡绰一遭。好奇恠。我往常间上这楼来。坦然而上。今日如何心中惧怯。既来难道回去。须索上去。〔做见科〕呀。上仙在此。须索回避咱。〔正末喝云〕业畜。那里去。回来。〔柳云〕早知上仙在此。只合远接。接待不着。勿令见罪。〔正末云〕好可怜人也。〔唱〕
　　【醉中天】我见他拄着条过头杖。恰便似老龙王。〔柳云〕早知上仙在此。合当参拜。〔正末唱〕你这般曲脊驼腰来我眼前有甚勾当。〔带云〕我看你本相。〔唱〕我这里斜倚定阑干望。〔柳云〕师父望甚么。〔正末云〕你道我望甚么。〔唱〕原来是挂望子门前老杨。〔柳云〕小圣在此。千百余年也。〔正末云〕噤声。〔唱〕你道是埋根千丈。你如今絮沾泥则怕泄漏春光。
　　〔云〕柳也。你有几般儿歹处哩。〔柳云〕师父。我有甚么歹处。〔正末唱〕
　　【忆王孙】亚夫营里晚天凉。炀帝宫中春昼长。按舞罢楚台人断肠。你只是为春忙。〔柳云〕再有甚么歹处。〔正末唱〕饿得那楚宫女腰肢一捻香。
　　〔云〕兀那老柳。这岳阳楼上作祟的元来是你。〔柳云〕不干小圣事。是杜康庙前一株白梅花。在此作祟。〔正末云〕待我看来。真个是杜康庙前一株白梅花。在此作祟。好好。兀那老柳。你跟我出家去罢。〔柳云〕师父。我去不得。〔正末云〕你为何去不得。〔柳云〕我根科茂盛。枝叶繁多。去不得。〔正末云〕他是土木形骸。到发如此之语。〔唱〕
　　【金盏儿】我是个吕纯阳。度你个绿垂杨。你则管伴烟伴雨在溪桥上。舞东风飘荡弄轻狂。如今人早晨栽下树。到晚来要阴凉。则怕你滋生下些小业种。久已后干撇下你个老孤桩。
　　〔云〕老柳。你跟我出家去来。〔柳云〕既领师父训教。情愿跟师父出家。但我土木形骸。未得人身。怎生成的仙道。〔正末云〕你也说的是。土木之物。未得人身。难成仙道。兀那老柳。你听者。你往下方岳阳楼下。卖茶的郭家为男身。名为郭马儿。着那梅花精往贺家托生为女身。着你二人成其夫妇。三十年后。我再来度脱你。〔做与墨篮科云〕你与我将着这物。〔柳做头顶科云〕师父。我这般将着是么。〔正末云〕不是。再将着。〔三科〕〔正末云〕都不是。将来将来。他是土木之物。未曾得人身。如何便能知道。你看者。〔正末抱篮科唱〕
　　【赚煞】似我般抱定墨篮儿。〔柳抱篮科云〕师父。这般将着可好么。〔正末唱〕兀的不纔似一个人模样。〔柳云〕师父。你怎生识的小圣来。〔正末唱〕我底根儿把你来看生见长。〔柳云〕师父仙乡何处。〔正末唱〕我家住在白云缥缈乡。〔柳云〕那里幽静么。〔正末唱〕俺那里无乱蝉鸣聒噪斜阳。〔柳云〕徒弟去则去。则是舍不的这一派水也。〔正末唱〕量湖光。不大似半亩芳塘。〔柳云〕徒弟省了也。〔正末唱〕你■〈山上佥下〉做了长亭系马桩。〔柳云〕敢问师父两句言语。合道不合道。是怎么说。〔正末云〕你一句句问将来。〔柳云〕师父合道是怎生。〔正末唱〕合道在章台路傍。〔柳云〕师父不合道可是怎生。〔正末唱〕不合道你则在灞陵桥上。〔云〕你若肯跟我出家。教你学取一个。〔柳云〕学取那一个。〔正末唱〕我着你学取那吕岩前松柏耐风霜。〔同下〕
　　〔音释〕
　　溺尼叫切　旋旋去声　荡汤去声　蹑音聂　篘叉搜切　酿泥降切　浪平声　液音亦　鲸音擎　鲵音移　吸音翕　阆音浪　锸音插　扪音门　魅音妹　闼音塔　祟音岁　炀音阳　捻音聂　桩音庄　■〈山上佥下〉与险同
　　第二折
　　〔柳改扮郭马儿引旦儿上〕〔诗云〕龙团凤饼不寻常。百草前头早占芳。采处未消峯顶雪。烹时犹带建溪香。自家郭马儿是也。这是我浑家贺腊梅。在这岳阳楼下。开着一座茶坊。但是南来北往。经商客旅。都来我茶坊中吃茶。我听得老的曾说来。三十年前。这岳阳楼上卖酒。如今轮着俺这一辈卖茶。俺两口儿自成夫妇。已经数载。寸男尺女皆无。但是那过往的人。剩下的残茶。我都吃了他的。可是为何。这个唤做偷阴功。积福力。但生得一男半女。也不绝了郭氏门中香火。今日开开茶坊。我烧的旋锅儿热了。我昨日多饮了几杯。今日有些害酒。大嫂。茶客也未来哩。我且在这阁子里歇一歇。若有茶客来时。着我知道。〔旦儿云〕理会的。〔郭马睡科〕〔正末上云〕徐神翁。你与我缆住小舟。我度脱了郭马儿。咱两个同舟而归。贫道当初在这岳阳楼下。度了一株柳树。因他是土木之物。不得成道。教他托生为人。如今岳阳楼下卖茶郭马儿便是。又着白梅花精托生在贺家为女。他两个配为夫妇。可又早三十年矣。过往君子。吃剩的残茶。此人便吃了。虽然如此。争奈浊骨凡胎。无人点化。常言道玉不琢不成器。人不磨不成道。休道是他。至如吕岩。当初是个白衣秀士。未遇书生。上朝求官。在邯郸道王化店。遇着锺离师父。再三点化。纔得成仙了道。假如遇不着锺离师父呵。〔唱〕
　　【南吕一枝花】犹兀自骑着个大肚驴。吃几顿黄粱饭。则今日有缘游阆苑。可正是无梦到邯郸。〔云〕有人说道。你这等醉生梦死的。那神仙大道。却怎生得来。〔唱〕休笑我行步艰难。无证候妆些残患。如今便岳阳楼来了两番。空听的骇浪惊涛。〔带云〕呆汉子。〔唱〕洗不净愚眉肉眼。
　　〔云〕我这般东倒西歪。前合后偃的。〔唱〕
　　【梁州第七】我为甚不带酒佯推着醉里。〔带云〕人问先生尘世如何。〔唱〕我可甚点头来会尽人间。休笑我形骸土木腤■〈月替〉扮。强如紫绶。胜似白襕。袖藏着宝剑。腹隐着金丹。消磨尽绿鬓朱颜。恰离了云幌星坛。〔带云〕世俗人休笑俺神仙无定也。〔唱〕早来到绿依依采灵芝徐福蓬莱。恰行过高耸耸卧仙台陈抟华山。又过了勃腾腾来紫气老子函关。把船弯。此间。正江楼茶罢人初散。你这郭上灶吃人赞。则俺乞化先生左右难。来寻你下榻陈蕃。
　　〔正末寻郭科云〕这个阁子里无有。这个阁子里也无有。〔做见科云〕这厮在这里。马儿也。如今桃花放彻。柳眼未开。〔打郭科〕〔郭惊云〕倒諕我一跳。早是不曾打着我的耳朵。〔正末云〕打了你耳朵。不曾伤着你六阳魁首。马儿。你看波。〔郭云〕你着我看甚么。〔正末云〕兀的不是乌江岸。〔郭云〕乌江岸在那里。〔正末云〕兀的不是华容路。〔郭云〕华容路在那里。〔正末哭笑科〕〔郭云〕这师父风僧狂道。着我看兀的不是乌江岸。兀的不是华容路。哭了又笑。笑了又哭。正是个风魔的哩。〔正末云〕古人英雄。今安在哉。华容路这壁是曹操遗迹。乌江岸那壁是霸王故址。曹操奸雄。夜眠圆枕。日饮鸩酒。三分霸王。有喑哑叱咤之勇。举鼎拔山之力。今安在哉。〔唱〕
　　【贺新郎】你看那龙争虎斗旧江山。〔郭云〕你笑甚么。〔正末唱〕我笑那曹操奸雄。〔郭云〕你哭甚么。〔正末唱〕我哭呵哀哉霸王好汉。〔郭云〕老师父。你怎么哭了又笑。笑了又哭。〔正末唱〕为兴亡笑罢还悲叹。不觉的斜阳又晚。想咱这百年人则在这捻指中间。〔郭云〕不争老师父在楼上玩赏。可不搅了我茶客。〔正末唱〕空听得楼前茶客闹。争似江上野鸥闲。百年人光景皆虚幻。〔正末看科〕〔郭云〕我也学你看一看。〔正末唱〕我觑你一株金线柳。犹兀自闲凭着十二玉阑干。
　　〔郭云〕老师父。你来我这里。有甚勾当。〔正末云〕我来问你化一盏茶吃。〔郭云〕化一盏茶吃。你可是甜言美语的。出家人那里不是积福处。大嫂造一个茶来。与师父吃。〔正末云〕我不这般吃。你则依着我丁字不圆。八字不正。深深的打个稽首。上告我师。吃个甚茶。我便说与你茶名。〔郭云〕你看么。我见他是出家人。则这般与他个茶吃。他又这般饶舌。也罢。依着他。左右茶客未来哩。他又风。我又九伯。俺大家耍一会。我依着他丁字不圆。八字不正。深深的打个稽首。上告我师。吃个甚茶。〔正末云〕我吃个木瓜。〔郭云〕哎哟。好大口也。吊了下吧。我说道你吃个甚茶。说道我吃个木瓜。〔正末云〕郭马儿。你学谁哩。〔郭云〕我学你哩。〔正末云〕但学的我尽勾了也。〔郭云〕学你腤■〈月替〉头一世。罢罢。大嫂造个木瓜来。〔正末吃茶科〕〔郭云〕将盏儿来。〔正末云〕我不与你盏儿。〔郭云〕怎生不与我盏儿。〔正末云〕你则依着我丁字不圆。八字不正。深深的打个稽首。上告我师。茶味如何。我便与你盏儿。〔郭云〕罢罢。我便依着你。这些不必说了。师父稽首。茶味如何。〔正末云〕这茶敢不好。〔郭云〕好波。你与我贴招牌哩。〔正末云〕罚一个。〔郭云〕怎生罚一个。〔正末云〕依旧的问将来。〔郭云〕我依着你。依旧打个稽首。师父要吃个甚茶。〔正末云〕我吃个酥佥。〔郭云〕好紧唇也。我说道师父吃个甚茶。他说道吃个酥佥。头一盏吃了个木瓜。第二盏吃了个酥佥。这师父从来一口大。一口小。〔正末云〕郭马儿。我是一口大。一口小。〔郭云〕一口大。一口小。不是个吕字。傍边再一个口。我这茶绝品高茶。罢罢。大嫂造个酥佥来与师父吃。〔正末接茶科云〕郭马儿。你这茶里面无有真酥。〔郭云〕无有真酥。都是甚么。〔正末云〕都是羊脂。〔郭云〕羊脂昨日浇了烛子。那里得羊脂来。〔正末云〕插上你呵。多少羊脂哩。〔郭云〕恁么样说。我是柳树了。〔正末吃茶科〕〔郭云〕将盏儿来。〔正末云〕我不与你盏儿。依旧的问将来。〔郭云〕我依着你。师父茶味如何。〔正末云〕这茶敢又不好。〔郭云〕可早两遭儿了。〔正末云〕再罚一个。你依旧问将来。〔郭云〕就依你问。师父要吃个甚茶。〔正末云〕我吃个杏汤。〔郭云〕这师父倒会吃。头一盏吃了个木瓜。第二盏吃了个酥佥。第三盏吃个杏汤。再着上些干粮。倒饱了半日。〔正末云〕马儿。你若不是我呵。是做了干梁也。〔郭云〕看将起来我是块木头。罢罢。大嫂造个杏汤来。与这师父吃。〔旦儿云〕杏汤便有。无有板儿也。〔郭云〕师父。杏汤便有。无有板儿也。〔正末云〕你说杏汤便有。无了板儿。三十年前解开你。都是板儿。〔郭云〕师父。我怎当的你这一句那一句。大嫂造一个杏汤来。〔正末吃茶科〕〔郭云〕将盏儿来。〔正末云〕我不与你盏儿。依旧的问将来。〔郭云〕我依着你。师父茶味如何。〔正末云〕郭马儿你这茶。〔郭云〕敢又不好。〔正末云〕你怎生搀了我的。〔郭云〕我学你道哩。〔正末云〕则要你学我道哩。〔郭■〈口忝〉茶盏科〕〔正末云〕郭马儿。我见你两次三番■〈口忝〉。〔郭云〕■〈口忝〉甚么。〔正末云〕■〈口忝〉我这茶盏底。是何缘故。〔郭云〕师父你不知。我与浑家贺腊梅。自做夫妻。数载有余。寸男尺女俱无。但是南来北往。经商客旅。做买做卖。都来我这楼上吃茶。剩下残茶。我都吃了。却是为何。这是偷阴功积福德。但得一男半女。也绝不了郭氏门中香火。〔正末云〕原来如此。我着你大积些阴功如何。〔郭云〕恁的呵更好。〔正末云〕将盏儿来。郭马儿你吃了我吐的残茶。教你有子嗣。〔正末吐科〕〔郭做意不吃科〕〔背云〕看了他那嘴脸。我吃他吐的茶。就绝户了也成不的。我哄他一哄。看他说甚么。师父。你肯吃我的剩饭。我便吃你的残茶。〔正末云〕将你那剩饭来。〔唱〕
　　【梧桐树】你道是两碗通轻汗。独不闻一粒度三关。管甚么馄饨皮馒头馅和剩饭。总是个有酒食先生馔。
　　〔正末又吐科〕〔郭云〕可碜杀我也。〔正末云〕你吃了我的残茶。我便吃你的剩饭。〔郭云〕我和你说。我也不吃你残茶。也不要你吃我的剩饭。你披着半片羊皮。乞儿模样好嘴脸。〔正末唱〕
　　【隔尾】你休笑这丐儿披定羊皮懒。你会首休猜做大卧单。〔云〕马儿。我吃了三盏茶。无一盏真的。〔郭云〕怎生无有一盏真的。〔正末唱〕我吐与你木瓜里枣酥佥里脂杏汤里瓣。〔云〕马儿你吃了者。〔郭云〕吃不得。〔正末唱〕只恁般左难。右难。〔云〕马儿吃了者。〔郭云〕其实吃不得。〔正末云〕你不吃接了盏者。〔正末哄科云〕打碎了盏儿也。〔郭云〕倒諕我一惊。〔正末唱〕我看你怎发付松风兔毛盏。
　　〔带云〕马儿。你看我吐的不小可也。〔唱〕
　　【牧羊关】这吐也无那竹叶云涛泛。也无那石铛雪浪翻。这吐呵但开口满帘香散。更压着仙酒延年。更压着蟠桃般驻颜。也不索采蒙顶山头雪。也不索茶点鹧鸪斑。比及你吸取扬子江心水。〔带云〕马儿也。〔唱〕可强似汤生螃蟹眼。
　　〔云〕马儿吃了者。〔郭云〕吃不得。〔正末云〕贺腊梅你吃了者。〔旦儿吃科云〕稽首。弟子省了也。〔正末云〕你怕不省也。郭马儿还不省哩。将盏儿来。〔正末抹盏底残茶与郭科〕〔郭云〕好东西也。吃下去。醍醐灌顶。甘露洒心。好东西也。师父。纔抹到我口里。是甚么东西。〔正末云〕我恰纔抹到你口里的。可是那残茶。〔郭云〕在那里。再与我些吃。〔正末云〕都无了。〔郭云〕往那里去了。〔正末云〕贺腊梅吃了也。〔郭云〕他吃了可怎么说。〔正末云〕他吃了先得了道也。〔郭云〕我呢。〔正末云〕你还在道傍边哩。〔郭云〕看起来我是柳树。〔正末云〕谁说你是榆树来。〔郭云〕我吃了你这残茶怎么说。俺浑家吃了你这残茶怎么说。〔正末云〕你吃了我这残茶。你是我的道伴。你浑家吃了我这残茶。他是我的仙友。〔郭云〕且住者。我吃了他的残茶。我是他道伴。俺浑家吃了他的残茶。倒和他为仙友。道伴也罢。这仙友可难为。看起来俺老婆养着你哩。〔做怒打正末科〕〔正末唱〕
　　【红芍药】把一片岁寒心烧做了火炎山。哎。你弟子好是凶顽。〔郭扯袍科〕〔正末唱〕把一领布袍襟扯住不容还。碎纷纷直似灵幡。〔郭打科〕〔正末唱〕打的我比春牛少片板。总是我不合劝修行吐尽心肝。〔云〕郭马儿。你休恼了我也。〔郭云〕恼了你。可怎么的我。〔正末唱〕把岳阳楼翻做鬼门关。休只管卖弄拳儇。
　　〔郭打科〕〔正末唱〕
　　【菩萨梁州】打的我死狗儿弯跧。青泥也腐烂。头披也髻散。呀。葫芦里瀽了些灵丹。〔郭云〕甚么灵丹。都是些羊屎弹子。〔正末唱〕扭回头遥望北邙山。〔郭云〕正是个风僧狂道。〔正末唱〕知他是你痴呆我是风魔汉。〔郭云〕大嫂。垆中添上些炭。〔旦儿云〕理会的。〔正末唱〕垆中有火休添炭。大都来有几年限。打打打先生不动惮。更怕甚圣手遮拦。
　　〔末做架住起身科云〕郭马儿。跟我出家去来。〔郭云〕这师父打不改的。〔正末唱〕
　　【哭皇天】我着你早寻个香火新公案。煞强似久堕风尘大道间。只为你瘦伶仃无人盼。纔长大便争攀。若不是我把长条自挽。则你在洞庭湖上扬子江边。受了些风吹日炙。雪压霜欺。■〈山上佥下〉些儿做了这岳阳楼岳阳楼酒望竿。〔郭云〕我就跟你出家去。有甚么好处。〔正末唱〕我着你逍遥散诞。你自待偎慵惰懒。
　　【乌夜啼】愁甚么楚王宫陶令宅隋堤岸。我已安排下玉砌雕阑。则要你早回头静坐把功程办。参透玄关。勘破尘寰。待学他严子陵隐在钓鱼滩。管甚么张子房烧了连云栈。竞利名。为官宦。都只为半张字纸。却做了一枕槐安。
　　【三煞】想人能克己身无患。事不欺心睡自安。便百年能得几时闲。去向那石火光中。急措手如何迭办。你何不早回看。直到落日桑榆暮景残。方纔道倦鸟知还。
　　【二煞】争如我盖间茅屋临幽■〈氵闲〉。披片麻衣坐法坛。倒也躲是非忘宠辱无牵绊。不强似你在人我场中。把个茶博士终朝淘渲。〔做笑科云〕郭马儿。你及早省悟。也是迟了。〔唱〕我笑你忒愚顽。枉了我度你亲身三两番。还不省也天上人间。
　　〔云〕郭马儿。跟我出家去来。〔郭云〕我跟你出家去。你那里有甚么道伴。〔正末云〕你若肯出家。我着你看两个道伴。〔郭云〕那两个道伴。〔正末唱〕
　　【黄锺尾】我着你看蓝采和舞春风六扇云阳板。〔郭云〕那一个呢。〔正末唱〕我着你看韩湘子开冬雪双茎锦牡丹。疾回头。莫怠慢。〔郭云〕师父。我送你下楼去。〔正末唱〕下江楼。近水湾。〔云〕呀。徐神翁等不的我。先去了也。〔郭云〕在那里。〔正末唱〕你与我撑开船。挂起帆。〔云〕郭马儿。上船来。〔郭云〕你先上船。〔正末云〕我先上船。〔郭推正末科云〕推他娘在这水里。〔正末云〕呀。这厮■〈山上佥下〉些儿不闪我在水里。〔唱〕行至蓬莱宫。方丈山。俺那火送行人世不曾西出阳关。早则不凝望渭城和泪眼。〔下〕
　　〔郭云〕那师父去了也。今日茶也不曾卖的。被他打搅了一日。天色已晚了。收拾了旋锅儿。闭了茶肆。大嫂。咱还家中去来。〔下〕
　　〔音释〕
　　邯音寒　郸音丹　腤音庵　■〈月替〉音簪　氤音因　函音咸　幌胡诳切　鸩沉去声　喑音阴　哑音雅　咤疮诈切　捻尼蹇切　幻音患　碜参上声　丐音盖　瓣音扮　铛楚耕切　鹧张射切　鸪音姑　醍音提　醐音胡　儇呼关切　跧之湾切　邙音忙　煞与杀同　偎音威　慵音虫　勘坎去声　栈音绽　渲疎譔切　茎音刑
　　楔子
　　〔郭马上云〕自家郭马儿。自从见了那个师父。但合眼便见他道。郭马儿跟我出家去来。我可怎生出的家。我如今不卖茶了。在这岳阳楼下卖酒。我今日打点些按酒去。我不往前街上去。怕撞着那师父。我往这后街里去。〔正末冲上云〕郭马儿。你往那里去。〔郭云〕我躲他正撞在怀里。师父。我如今不卖茶了。在岳阳楼下卖酒。请师父吃三锺。〔正末云〕你请我吃三锺。我在你这楼上醉了两醉也。你再请我吃一醉。〔做行科〕〔郭云〕上的这楼来。师父。你吃一碗。〔正末云〕你也吃一碗。〔郭云〕师父。你再吃一碗。〔正末云〕你也再吃一碗。〔郭云〕师父。你再吃一碗。〔正末云〕你送我下楼去。〔郭云〕我送师父下楼去。〔正末云〕郭马儿。跟我出家去来。〔郭云〕我怎生出的家。我若跟你出家。可把我媳妇发付在那里。〔正末云〕你杀了你媳妇者。〔郭云〕杀了我媳妇。可着谁偿命。〔正末云〕敢是你偿命。〔郭云〕可知哩。我便要杀俺媳妇。可也无兵刃。〔正末云〕兀的不是一口剑。〔郭云〕师父。是一口好剑。〔正末唱〕
　　【仙吕赏花时】这剑曾伴我三十年来海上游。夜夜光芒射斗牛。〔云〕郭马儿。我与你这一口剑。要些回答的礼物。〔郭云〕可要甚么回奉的礼物。〔正末唱〕要一颗血沥沥妇人头。〔郭云〕好容易也。〔正末唱〕为你个墙花路柳。〔带云〕若不是恁两个呵。〔唱〕谁肯三醉岳阳楼。〔下〕
　　〔郭云〕这师父正是风僧狂道。好没生与我一口剑。教我杀了俺媳妇儿。我可怎生舍的。这一口剑拿到家中切菜。也有用处。今日又被他歪死缠。不曾卖的酒。且回家中去来。〔下〕
　　第三折
　　〔郭马儿上云〕自从那师父与了我一口剑。拿到家中。三更前后。不知甚么人把我媳妇杀了。剑上写着四句诗道。朝游北海暮苍梧。袖里青蛇胆气粗。三醉岳阳人不识。朗吟飞过洞庭湖。后面写着洞宾作。我如今先告知社长。然后见官去。也未迟哩。可早来到社长门首。我试唤他一声。社长在家么。〔丑扮社长上云〕谁叫门哩。我开开这门看。〔见科〕〔郭云〕社长拜揖了。昨日有个不知姓名的胡先生。与了我一口剑。着我拿到家里。三更前后。不知甚么人。把俺媳妇杀了。剑上写着四句诗道。朝游北海暮苍梧。袖里青蛇胆气粗。三醉岳阳人不识。朗吟飞过洞庭湖。后面写着洞宾作。〔社长云〕你媳妇杀了么。〔郭云〕杀了。〔社长云〕杀了罢。干我膫儿事。〔郭云〕你是个当坊社长。不和你说和谁说。〔社长云〕马儿。我和你说。洞宾作。想必是洞中一块宾铁拿来打成这口剑。则怕是这个杀了你媳妇儿。〔郭云〕不是。〔社长云〕既然不是。依着你怎么说。〔郭云〕我如今和你告官去。讨一纸勾头文书。长街市上寻那个道人去。但有人念这四句诗的。便是他杀了俺媳妇儿。〔社长云〕这也说的是。〔郭诗云〕我如今先去爪寻他。慢慢的告请差官捕。〔社长诗云〕便纵然寻着胡先生。也当不得你这丑媳妇。〔同下〕〔正末愚鼓简子上〕〔词云〕披蓑衣。戴箬笠。怕寻道伴。将简子。挟愚鼓。闲看中原。打一回。歇一回。清人耳目。念一回。唱一回。润俺喉咽。穿茶房。入酒肆。牢拴意马。践红尘。登紫陌。系住心猿。跨彩鸾。先飞到西天西里。驾青牛。后走到东海东边。灵芝草。长生草。二三万岁。娑罗树。扶桑树。八九千年。白玉楼。黄金殿。烟霞霭霭。紫微宫。青霄阁。环佩翩翩。鹦鹉杯。凤凰杯。满斟玉液。狮子垆。狻猊垆。香喷龙涎。吹的吹。唱的唱。仙童拍手。弹的弹。舞的舞。刘衮当先。做厮儿。做女儿。水煎火燎。或鸡儿。或鹅儿。酱炒油煎。来时节。刚纔得。安眉待眼。去时节。只落得。赤手空拳。劝贤者。劝愚者。早归大道。使老的。使小的。共结良缘。人身上。明放着。四百四病。我心头。暗藏着。三十三天。风不着。雨不着。岂知寒暑。东不管。西不管。便是神仙。船到江心牢把柁。箭安弦上慢张弓。今生不与人方便。念尽弥陀总是空。〔唱〕
　　【正宫端正好】我劝你世间人。休争气。及早的归去来兮。可乾坤做一床黄紬被。单搦着陈抟睡。
　　【滚绣球】我穿着领布懒衣。不吃烟火食。淡则淡淡中有味。又不是坐崖头打当牙椎。人问我姓甚的。住那里。要寻我煞时容易。酒排沙紧对着锺离。怕你虎狼丛吃闪呆獐般看。是非海渰着死马儿医。树倒风吹。
　　〔郭同社长上云〕兀的不是那道人来了。听他念甚的。〔正末云〕朝游北海暮苍梧。袖里青蛇胆气粗。三醉岳阳人不识。朗吟飞过洞庭湖。〔郭云〕好也。可是你杀了我媳妇。你逃走到那里去。〔做扯末科〕〔正末唱〕
　　【倘秀才】你在当街上把师父扯曳。这是我劝弟子修行的气力。〔郭打科云〕我打你个弟子孩儿。〔正末云〕你打不的。〔唱〕打打打今世饶人不是痴。天生下。这顽皮壮吃。
　　〔正末顿脱郭手科〕〔唱〕
　　【滚绣球】好生地放了者。我为甚不惹你。赤紧的简子唤做惜气。但行处愚鼓相随。愚是不省的。鼓是没眼的。柳呵今日蕝葱般人脆。一口气不回来教你落絮沾泥。则俺那洞中有客鹤来早。抵多少秋后无霜叶落迟。看那个便宜。
　　〔云〕郭马儿。你当街截住我。是怎的。〔郭云〕你因何杀了我媳妇儿。我如今撞见。你有甚话说。〔正末唱〕
　　【叨叨令】则为这泼家私满镜里白髭■〈髟上力下〉。熬煎得铁汤缾一肚皮长吁气。一头把老先生推在荒郊内。哎。你个浪婆娘又搂着别人睡。不杀了要怎么也波哥。不杀了要怎么也波哥。争如我梦周公高卧在三竿日。
　　〔郭云〕你赖不过。我今告着你哩。〔正末云〕你凭甚么勾我。〔郭云〕我凭勾头文书勾你。〔正末云〕你文书那里。〔郭出文书科〕〔正末云〕你念我听。〔郭念云〕奉州官台旨。即勾唤杀人贼一名。胡道人。是你不是你。〔正末云〕将来我看。〔做换文书科云〕疾。你再读。看是谁。就拿谁。〔郭云〕是。读。看是谁。就拿谁。〔念科云〕奉州官台旨。勾换杀人贼一名。郭马儿。〔惊科〕这上面可怎么写着我。〔正末唱〕
　　【倘秀才】我不信那官人敢断谁。则为你愚不省将勾头来吊你。正是俺自有心猿百字碑。哎。村物事。泼东西。怎到得那里。
　　【滚绣球】俺那里白云自在飞。仙鹤出入随。俺那里洞门不闭。〔郭云〕师父。则怕那里有俺媳妇儿么。〔正末唱〕你可也再休题家有贤妻。〔郭云〕师父。这里是那里。〔正末云〕马儿。你看波。〔唱〕这壁银河织女机。那壁洞中玉女扉。怎发付你那酒色财气。则你那送行人何曾道展眼舒眉。你是个红尘道上千年柳。你觑波白玉堂前一树梅。〔旦儿上郭见科云〕兀的不是我浑家贺腊梅哩。〔正末云〕疾。〔旦下〕〔郭云〕师父。俺媳妇那里去了。纔在这里怎生不见了。〔正末唱〕怎知这就里玄机。
　　〔郭云〕我也道。花枝般好媳妇。被你杀了不成。快教他出来还了我罢。〔正末唱〕
　　【伴读书】你道是花枝儿媳妇天然美。又道是笋条儿一对青年纪。端的谁遣来两个成匹配。到今日又谁拆散你这芳连理。可怎生不解其中意。还认做儿女夫妻。
　　〔郭云〕你藏了我媳妇儿。我便肯干罢。社长。你也帮我一帮。扭他见官去来。〔社长云〕勾头文书元着我协同着你拿这胡道人。我帮你。我帮你。〔正末唱〕
　　【笑和尚】我我我要你媳妇儿做甚的。你你你扭住我欲何为。敢敢敢挟着这一纸文书的势。看看看你媳妇儿在那里。有有有谁是个杀人贼。来来来咱和你去当官对。
　　〔郭云〕社长。适纔我那媳妇。你也看见的。到官去你与我做个质证。〔社长云〕你不要等他唱曲。只拿他到官司去。〔正末唱〕
　　【煞尾】再休想一枝逗漏春消息。则要你三岛追随路不迷。拜辞了潇湘洞庭水。同去蟠桃赴仙会。酒泛天浆滋味美。乐奏云璈音调奇。绛树青琴左右立。都是玉骨冰肌世无比。我劝你这片凡心早收拾。莫为娇妻苦萦系。〔郭云〕你拐了我媳妇儿。更待干罢。社长。你帮我拖他到官去。好歹要还我媳妇来。〔正末云〕这呆汉昏迷不省。枉了我三遭儿也。〔唱〕似这等呆脑呆头劝不回呸。可不干赚了我奔走红尘九千里。〔做顿袖脱科下〕
　　〔郭云〕好。两个后生拿一个先生。被他浏了。我不问那里赶上去。〔社长云〕这里有两条路。你往这头。我往那头。两路抄将来。不怕他会飞上天去。〔郭云〕说的是。赶赶赶。〔同下〕
　　〔音释〕
　　咽音烟　狻音酸　猊音移　搦囊带切　曳音异　力音利　吃音耻　的音底　蕝镌入声　　鹤音豪　日人智切　贼则平声　息丧挤切　璈音敖　立音利　拾绳知切　系音计　赚音湛　浏柳平声
　　第四折
　　〔正末打愚鼓■〈闲〉子上云〕罗浮道士谁同流。草衣木食轻王侯。世间甲子管不得。壶里乾坤只自由。数着残碁江月晓。一声长啸海门秋。饮余回首话归路。笑指白云天际头。〔郭马儿冲上拿科云〕拿住。我如今再不等你浏了。和你见官去来。〔正末唱〕
　　【双调新水令】则这杀人贼须是你护身符。教你做神仙悟也不悟。你看承我做酒布袋。请看这药葫芦。不是村夫。还有三卷天书。〔郭云〕甚么天书。敢是化缘的疏头。〔正末唱〕你休猜做化缘疏。
　　〔郭扯末云〕告官去来。〔正末唱〕
　　【驻马听】你将我袍袖揪捽。误了你龙麝香茶和露煑。将我环绦扯住。怎教凤城春色典琴沽。建溪别馆觅钱簏。蓬莱仙岛休家去。〔郭云〕你杀了人。往那里去。〔正末唱〕我若是欠人债负。俺那里白云满地无寻处。
　　〔郭云〕我的媳妇儿。你送的那里去了。〔正末云〕不是你的媳妇。〔郭云〕倒是你的媳妇。〔正末唱〕
　　【沉醉东风】是我绾角儿宿缘伴侣。垂髫时儿女妻夫。是我的媳妇儿。泼男女。尚古自参不透野花村务。〔郭云〕你是个出家人。如何要老婆。〔正末唱〕道士须当配道姑。〔带云〕呆汉。〔唱〕则俺两口儿先生姓吕。
　　〔郭云〕你不要强。和你告官去来。〔正末唱〕
　　【七弟兄】由你到大处。告去。只拣爱的做。你道是踏破铁鞋无觅处。算来全不费工夫。可干吃了半碗腤■〈月替〉吐。
　　【梅花酒】想您个匹夫。不识贤愚。蠢蠢之物。落落之徒。休猜俺做左道术。俺自拿着捩鼻木。您拽着我布道服。俺急切里要回去。您当街里缠师父。俺为甚的不言语。悠心儿下自踌躇。
　　【收江南】俺则待朗吟飞过洞庭湖。您在茶坊中说甚蜜和酥。〔外扮孤一行上云〕甚么人嚷乱。与我拿过来者。〔正末唱〕扇圈般一部落腮胡。更狠似道録。马头前不慌杀了贺仙姑。
　　〔郭云〕这个道人。杀了我的媳妇儿。大人与我做主咱。〔孤云〕兀那道人。清平世界。浪荡乾坤。你怎敢杀人。〔正末云〕郭马儿告我杀了他媳妇儿。他媳妇贺腊梅见在不曾死。〔孤云〕贺猎梅在那里。叫来我看。〔正末云〕现在此处。疾。〔旦儿上云〕师父。唤你徒弟。那厢使用。〔正末云〕这不是他媳妇儿。〔孤云〕郭马儿。你告这道人杀了你媳妇儿。如今你媳妇现在。做的个告人徒自己徒。左右。推出去杀坏了者。〔孤一行下〕〔郭云〕可怎了也。〔正末云〕郭马儿。你告着我杀了你媳妇儿。如今你媳妇现在。做了个诬告人死罪。自己反坐。如今要杀坏你。要我救你不救。〔郭云〕可知要救我哩。〔外扮锺离引众仙上云〕郭马儿。你认的我么。〔郭云〕怎生官人也不见了。祗候也不见了。都是一火先生。敢是我错走在五龙坛里来了。〔正末云〕郭马儿。你认的这众仙么。〔郭云〕这位做官的胡子是谁。〔正末唱〕
　　【水仙子】这一个是汉锺离现掌着羣仙箓。〔郭云〕这位拿着拐儿的。不是皁隶。〔正末唱〕这一个是铁拐李发乱梳。〔郭云〕兀那位着绿襕袍的。不是令史哩。〔正末唱〕这一个是蓝采和板撒云阳木。〔郭云〕这老儿是谁〔正末唱〕这一个是张果老赵州桥骑倒驴。〔郭云〕这位背葫芦的是谁。〔正末唱〕这一个是徐神翁身背着葫芦。〔郭云〕这位携花篮的是谁。〔正末唱〕这一个是韩湘子韩愈的亲侄。〔郭云〕这位穿红的是谁。〔正末唱〕这一个是曹国舅宋朝的眷属。〔郭云〕敢问师父你可是谁。〔正末云〕贫道姓吕名岩。字洞宾。道号纯阳子。〔唱〕则我是吕纯阳爱打的简子愚鼓。
　　〔郭云〕是了。三十年前我是岳阳楼下老柳树。俺浑家贺腊梅。就是杜康庙前白梅树。后来托生下方。配为夫妇。直待师父三度点化。纔归正道。稽首。我弟子早省悟了也。〔锺离云〕你二人既得省悟。听吾指示。〔词云〕你本是人间土木之物。差洞宾将你引度。今日个行满功成。跨苍鸾同登仙路。〔郭旦拜谢科〕〔正末唱〕
　　【收尾】则我向岳阳楼来往经三度。指引你双归紫府。方纔识仙家的日月长。再不受人间的斧斤苦。
　　〔音释〕
　　捽音租　簏音路　负音赴　髫音条　术绳朱切　捩音裂　鼻音疲　木音暮　服房夫切　録音虑　箓音虑　属绳朱切
　　题目　郭上灶双赴灵虚殿　
　　正名　吕洞宾三醉岳阳楼
　　吕洞宾三醉岳阳楼杂剧终

《元曲选》　马丹阳三度任风子杂剧　（明）臧晋叔 编
　　马丹阳三度任风子杂剧　　（元）马致远 撰
　　●马丹阳三度任风子杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　甘河镇一地断荤腥　正名　马丹阳三度任风子 
　　第一折
　　〔冲末扮马丹阳上诗云〕雪瓮冰虀满筯黄。沙缾豆粥隔篱香。就中滋味无人识。傲杀羊羔奶酪浆。贫道祖居宁海。莱阳人也。俗姓马。名从义。乃伏波将军马援之后。钱财过万倍之余。田宅有半州之盛。家传秘行。世积阴功。初蒙祖师点化。不得正道。把我魂魄。摄归阴府。受鞭笞之苦。忽见祖师来救。化作天尊。令贫道似梦非梦。方觉死生之可惧也。因此遂弃其金珠。抛其眷属。身挂一瓢。顶分三髻。按天地人三才之道。正一髻受东华帝君指教。去其四罪。是人我是非。右一髻受纯阳真人指教。去其四罪。是富贵名利。左一髻受王祖师指教。去其四罪。是酒色财气。方成大道。正授白云洞主丹阳抱一无为普化真人。阴符中道。人身难得。中土难逢。假是得生。正法难遇。贫道昨宵看见青气冲天。下照终南山甘河镇。有一人任屠。此人有半仙之分。因而禀过祖师。前去点化他。若到的甘河镇。将一方之地。都化的不吃腥荤。你道为何。此人是屠户之家。他见我化的一方之地。都吃了斋素。搅了他买卖。他必然来伤害我性命。他若来时。点化此人。归于正道。〔诗云〕我与他阎王簿上除生死。紫府宫中立姓名。指开海角天涯路。引得迷人大道行。〔下〕〔正末扮任屠同旦李氏上云〕自家终南山甘河镇人氏。姓任。是个操刀屠户。嫡亲的两口儿家属。浑家李氏。近新来生了一个小厮儿。今日是我生辰之日。又是孩儿满月。众兄弟送些礼物来。大嫂。你去安排酒食茶饭等待。兄弟每这早晚敢待来也。〔旦云〕理会的。〔众屠户上云〕俺都是甘河镇屠户。俺有一个哥哥是任屠。俺的本钱是他的。近新来不知是那里走的个师父来。头挽着三个丫髻。化的俺这一方之人。尽都吃了斋素。俺屠行买卖都迟了。本钱消折。今日是任屠哥哥生辰之日。又是他孩儿满月。一来与哥哥做生日。二来问哥哥借些本钱。说话中间。可早来到了也。〔众见正末科云〕哥哥。你兄弟来迟也。〔正末云〕恰纔道罢。兄弟每早来了也。量任屠有何德能。动劳列位。请坐。〔众云〕哥哥请坐。〔正末云〕大嫂将酒来。兄弟每慢慢饮一杯。〔众云〕俺兄弟每又无厚礼。倒来定害哥哥嫂嫂。〔正末云〕兄弟。一回相见一回老。能有几年做弟兄也呵。〔唱〕
　　【仙吕点绛唇】朋友相怜。弟兄错见。任屠面。今日何缘。因贱降来宅院。
　　【混江龙】俺屠家开宴。端的是肉如山岳酒如川。都是些吾兄我弟。等辈齐肩。直吃的月上花梢倾尽酒。风吹荷叶倒垂莲。客喧席上。酒到跟前。何曾摘厌。并不推言。一盏盏接入手。可都干干的咽。卖弄他掂斤播两。拨万轮千。
　　〔众云〕酒勾了。俺吃不得了也。〔正末云〕众兄弟。可早醉也。〔唱〕
　　【油葫芦】你着那些札手风乔人酒量浅。他吃不的一谜里瀽。他将那吃不了的牛肉着指头填。恰便似饿狼般撞入肥羊圈。乞儿般闹了悲田院。吃的来眼又睁。撑的来气又喘。都是猪脖脐狗奶子乔亲眷。都坐满一圆圈。
　　【天下乐】可正是画戟门排见醉仙。〔带云〕大嫂。〔唱〕则我这家缘。不少了你吃共穿。生下这魔合罗般好儿天可怜。花谢了花再开。月缺了月再圆。咱人老何曾再少年。
　　〔众云〕你兄弟都折少本钱。问哥哥再借些钞做本钱。〔正末云〕大嫂。兄弟每无本钱呵。借与他些。〔旦云〕咱那里得那钱来。你好忒自专也。〔正末唱〕
　　【那咤令】非任屠自专。大河里有船。相知每共言。囊橐里有钱。〔旦云〕俺那里有那钱来。〔正末云〕你这般恶义白赖的。〔唱〕哎。这婆娘不贤。头直上有天。任屠非自夸。你亲曾见。做屠户的这些■〈行外亢内〉■〈行外完内〉。
　　【鹊踏枝】一个道少人钱。一个道缺盘缠。怕不待鼓脑争头。争奈他赤手空拳。俺这里谢天。葫芦提过遣。咱比他稍有些水陆庄田。
　　〔云〕大嫂。去后面看些茶饭来。〔旦云〕理会的。〔下〕〔正末云〕我开了这箱子。取出些钱钞来。与你一家两锭做本钱。兄弟也。我去年借与你许多本钱。都那里去了。〔众云〕哥哥不知。去年借的本钱。都折了。近新来不知那里走将一个先生来。化的这甘河镇一方之地。都吃了斋素。因此上折了本钱。〔正末唱〕
　　【寄生草】你道他都修善。不吃膻。你道是先生每闹了终南县。道士每住满全真院。庄家每闲看神仙传。姑姑每屯满七真堂。我道来摇车儿摆满三清殿。
　　〔众云〕哥哥。似这等屠户。人家都吃了斋。着咱每怎生做买卖。〔正末云〕你休闹。可不道搅人买卖。如杀父母。如今那个敢杀那先生去。〔众云〕俺去。〔正末云〕你如今白厮打。赢的。便杀那先生去。〔众云〕说的是。说的是。俺众人打你一个。〔正末云〕打将来。〔做打科众倒科〕〔正末云〕你都近不的我。〔唱〕
　　【金盏儿】一个拳来到眼跟前。轻躲过臂忙搧。一个被我搬的一似风车儿转。一个拳来先躲过似放过一蚕椽。这一个明堂里可早叉翻背。这一个嘴缝上中直拳。这一个扑的腮揾土。这一个亨的脚朝天。
　　〔众云〕哥哥俺近不的你。是你去。〔正末云〕我去。〔众云〕虽然这等。还怕那先生有神通。你到那里小心在意者。〔正末云〕兄弟每。我明日五更前后。便去杀那先生。你放心者。〔唱〕
　　【赚煞尾】想着我扑乳牛力气全。杀劣马心非善。但提起身轻体健。俺两个若还厮撞见。不着那厮巧语花言遮莫你驾云轩平地升仙。将我这摘胆剜心手段展。须直赶到玉皇殿前。撞入那月宫里面。我把他死羊般拖下九重天。〔下〕
　　〔众云〕哥哥醉了也。俺众人回家去来。〔下〕
　　〔音释〕
　　笞音痴　荤音昏　宅池斋切　掂店平声　谜迷去声　瀽音蹇　圈去声　橐音托　■〈行外亢内〉音杭　■〈行外完内〉音院　膻扇平声　屯音豚　搧扇平声　揾温去声　剜碗平声
　　第二折
　　〔马丹阳上云〕贫道马丹阳。离了仙乡。来此终南县甘河镇。化一草庵居住。不勾半年。将此一方的人。都化的吃了斋素。果然这任屠杀生太众。性如烈火。如今要杀贫道。或白昼而来。或黑夜而至。可用俺神通秘法。点化此人。俗说能化一罗刹。莫度十七斜。我教他眼前见些恶境头。然后点化此人。这早晚敢待来也。〔正末同旦上云〕我昨日和众兄弟每打赌赛。今日杀那先生去。我昨日吃的酒多了些。今日宿酒未醒。我索杀那先生走一遭去。〔唱〕
　　【正宫端正好】添酒力晚风凉。助杀气秋云暮。尚兀自脚趔趄醉眼模糊。他化的俺一方之地都食素。单则是俺这杀生的无缘度。
　　〔旦云〕你这早晚往那里去。〔正末云〕我要杀那先生去。〔唱〕
　　【滚绣球】你可也休怕怖。我心中不恍忽。常言道避着不做。〔旦云〕他是个出家人。和你往日无冤。近日无雠。你杀他怎的。〔正末云〕任大嫂。你莫不养着那先生来。〔旦云〕呸。你听。是甚言语。〔正末唱〕你莫不和马丹阳是绾角儿妻夫。〔旦云〕我看你到那里怎的。〔正末唱〕我到那里一只手揪住系腰。一只手揝住道服。把那厮轻轻抬举。滴溜扑撺下街衢。我是个敲牛宰马任风子。〔旦云〕你休去。带累我也〔正末唱〕带累你抱侄携男鲁义姑。我言语无虚。
　　〔旦云〕我苦劝你。不听我言语。〔正末唱〕
　　【倘秀才】你道是苦劝着不依你个妇女。那先生坏衣饭如杀父母。自古无毒不丈夫。〔云〕大嫂。咱那孩儿在那里。〔旦云〕孩儿在家睡哩。〔正末唱〕则那亲生子。快啼哭。你与我觑去。
　　〔旦云〕我好也要你家去。歹也要你家去。〔正末云〕大嫂。那先生和我往日无冤。近日无雠。我没来由杀他怎的。那庄里有几个头口儿。我则怕别的屠户赶了去。我只推杀那先生。其实赶头口去。你家去磨下刀。烧下汤。我便赶将头口来也。〔旦云〕哦。可知道杀人偿命。欠债还钱。你这般说纔是。我如今便去烧的汤热。磨的刀快。你早些儿来家。〔下〕〔正末云〕婆娘家性如水。我三两句话。说的他回去了。我今去杀那先生去。可早来到也。我跳过这墙去。〔唱〕
　　【滚绣球】我骗土墙腾的跳过来。转茅檐厌的行过去。退身在背阴黑处。〔带云〕兀的不有人来也。〔唱〕莫不是马丹阳先有埋伏。我则见悄悄的有人言。原来是潇潇的风弄竹。晃的这月华明闪云来云去。似人行竹影扶疎。原来这害丹阳刺客心头怕。杀劣马贼人胆底虚。使不着胆大心麤。
　　〔云〕我自过去。〔做见科〕〔丹阳云〕任屠。你来了也。〔正末背云〕好奇怪。他怎生认的我。〔回云〕我来了也。〔丹阳云〕你来做甚么。〔正末云〕我来杀你哩。〔丹阳云〕我是个出家人。与你往日无冤。近日无雠。你如何来杀我。〔正末云〕我是个屠户之家。你化的一方之地。都不吃荤腥。坏了俺屠行买卖。我因此来杀你。〔丹阳云〕你道我化的这一方之地。都不吃荤腥。坏了你这买卖。因此来杀贫道。是我搅了你买卖。也罢也罢。贫道受死。你与我快性者。〔正末云〕你有甚么神通广大使出来。〔丹阳云〕贫道那里有神通。〔正末唱〕
　　【倘秀才】遮莫你摄伏下北极真武。便请下东华帝主。我道你敢是个南方左道术。便有甚缩地法。混天书。我与你个快取。
　　〔外扮神子仗剑上〕〔■〈扌班〉末科〕〔正末唱〕
　　【穷河西】我这里观绝了悠悠的五魂也无。原来这丹阳师父领着一个护身符。他不是跨鹤来可怎生有这般翅羽。他把我当拦住。则我这泼性命向他跟前怎生过去。
　　〔神子杀正末科下〕〔正末云〕有杀人贼也。〔丹阳云〕任屠。你做甚么。〔正末云〕哎哟。有杀人贼也。还我头来。〔丹阳云〕你纔要杀我。倒问我要头。你自摸你那头去。〔正末云〕师父。放任屠回家去罢。〔丹阳云〕你要去自去。谁当着你哩。〔正末云〕师父。我来时一条路。如今三条路。不知往那条路去。〔丹阳云〕你来处来。去处去。休迷了正道。〔正末云〕是是是。来处来。去处去。〔做寻思科云〕父母生我。是来处来。我若死了。便是去处去。他着我休迷了正道。这先生敢教我跟他出家去。罢罢罢。稽首。任屠情愿跟师父出家。〔丹阳云〕你要出家。你可是甚么善男善女。你恰纔提短刀越墙而过。要杀我。如今可要跟我出家。你听者。〔诗云〕将你那娇妻幼子都休顾。便有玉海金山也不慕。一心唯想你生身何处来。我方纔指与你条大道长生路。俺这神仙则许神仙做。你那凡夫则寻凡夫去。〔正末唱〕
　　【叨叨令】师父道神仙则许神仙做。凡夫则寻你凡夫去。爷娘枉说爷娘苦。〔云〕则是我那魔合罗孩儿。嗨。父母恩养。尚且报不的。量他打甚么不紧。〔唱〕常言道儿孙自有儿孙福。〔云〕儿女是金枷玉锁。欢喜冤家。师父。稽首。〔唱〕任屠却须省得也么哥。却须省得也么哥。告师父指与我一道长生路。
　　〔丹阳云〕任屠。你坚心要出家么。〔正末云〕情愿与师父做个徒弟。〔丹阳云〕任屠。你既要出家。抛弃了你那妻子。方可出家。〔正末云〕你徒弟既要出家。量他打甚么不紧。徒弟都舍了也。〔丹阳云〕你真个要出家。我与你十戒。一戒酒色财气。二戒人我是非。三戒因缘好恶。四戒忧愁思虑。五戒口慈心毒。六戒吞腥啖肉。七戒常怀不足。八戒克己厚人。九戒马劣猿颠。十戒怕死贪生。此十戒是万罪之缘。万恶之种。既要学道。必当戒之。将你俗衣尽都去了。身穿着道袍。腰系着杂彩绦。每日在菜园中。修行办道。早晨打五百桶水。日中打五百桶水。天晚打五百桶水。缴辘轳。偎陇儿。拨畦儿。打勤劳。受辛苦。口诵道德经云。道可道。非常道。名可名。非常名。〔诗云〕你那气无强弱志为先。努力须行莫换肩。离得这番凡境界。着你生身别上一重天。〔正末云〕师父着我早晨打五百桶水。午间打五百桶水。晚夕打五百桶水。一日一千五百桶水。量这眼小井。却不打的干了那。〔唱〕
　　【三煞】从今后栽下这五株绿柳侵门户。种下这三径黄花近草庐。学师父伏虎降龙。跨鸾乘凤。谁待要宰马敲牛。杀狗屠驴。谢师父救了我这蠢蠢之物。泛泛之才。落落之徒。虽然愚鲁。从小里看过文书。
　　【二煞】高山流水知音许。古木苍烟入画图。学列子乘风。子房归道。陶令休官。范蠡归湖虽然是平日凡胎。一旦修真。无甚功夫。撇下这砧刀什物。情取那经卷药葫芦。
　　【煞尾】再谁想泥猪疥狗生涯苦。玉兔金乌死限拘。修无量乐有余。朱顶鹤献花鹿。唳野猿啸风虎。云满窗月满户。花满蹊酒满壶。风满帘香满垆。看读玄元道德书。习学清虚庄列术。小小茅庵是可居。春夏秋冬总不殊。春景园林赏花木。夏日山间避炎暑。秋天篱边玩松菊。冬雪檐前看梅竹。皓月清风为伴侣。酒又不饮色又无。财又不贪气不出。我准备麻绳拽辘轳。提挈荆筐担粪土。锄了田苗。种了菜蔬。老做庄家小做屠。〔带云〕我兀的到这中年。做你一个徒弟。〔唱〕哎师父。我可也打的你那勤劳受的你那苦。〔下〕
　　〔丹阳云〕且喜任屠仙胎可在。便要出家。看他修行如何。再传秘法。点化他成仙了道。〔词云〕任屠。不是我故意的磨灭经年。也只为修仙事全要精专。待他时有一日功成行满。纔许你离尘世证果朝元。〔下〕
　　〔音释〕
　　刹音察　趔郎耶切　趄且去声　忽音虎　做租去声　揝簪上声　撺音爨　哭音苦　厌平声　伏房夫切　竹音主　麤与粗同　术绳朱切　辘音鹿　轳音卢　畦音奚　物音务　鹿音路　唳音利　蹊音奚　木音暮　菊音矩　出音杵
　　第三折
　　〔旦上云〕妾身任屠浑家是也。自从那日任屠吃了几杯酒。被他众人撺掇着打赌赛。杀那先生去了。至今不见来家。则怕他落在人彀中。又听的说他出了家。我如今锁了门。抱着孩儿去小叔叔家问一声。早来到也。小叔叔开门来。〔小叔上云〕谁叫门哩。我开开这门。呀。嫂嫂。你那里去来。〔旦云〕小叔叔。自从你哥哥任屠。杀那先生去了。至今不见回来。〔小叔云〕俺哥哥往那里去了。〔旦云〕听的说道。跟着那先生出家去了。我如今抱着孩儿。不问那里。寻将他去。〔小叔云〕我和嫂嫂寻俺哥哥去来。〔同下〕〔丹阳上云〕贫道马丹阳。自从任屠跟我出家。可早数日光景了。今日任屠的魔头至也。我且看他如何发付那。〔正末挑荆筐上云〕道可道。非常道。名可名。非常名。〔做放下担子科云〕自从跟着师父出家。打水浇畦。口里念道可道。非常道。名可名。非常名。脱离了酒色财气。人我是非。倒大来好幽哉快活也呵。〔唱〕
　　【中吕粉蝶儿】每日在园内修持。栽排下久长活计。若不是我参透玄机。则这利名场。风波海。虚躭了一世。吃的是淡饭黄虀。淡则淡淡中有味。
　　【醉春风】石鼎内烹茶芽。瓦缾中添凈水。听得一声鸡叫五更初。我又索起。起。识破这贬眼流光。迅指急景。转头浮世。
　　〔小叔同旦上云〕嫂嫂。敢在这个菜园儿里。〔旦做见正末科云〕兀的不是任屠。好也。你怎生这般模样。〔正末云〕稽首。你寻我做甚么。〔唱〕
　　【红绣鞋】我自撇下酒色财气。谁曾离茶药琴棋。〔旦云〕你在这里。做甚么营生。〔正末唱〕听杜鹃一声声叫道不如归。〔旦云〕你莫不游阆苑瑶池来。〔正末唱〕也不曾游阆苑。又不曾赴瑶池。〔旦云〕你可在那里。〔正末唱〕止不过在终南山色里。
　　〔小叔云〕哥哥。你想起甚么来。真个在这里。〔旦云〕任屠。你在这里做甚么。咱家去来。〔正末云〕大嫂。我如今不比往日了。〔唱〕
　　【石榴花】每日把辘轳绳直缴到众星稀。我可甚爱月夜眠迟。则我这春里夏里秋里冬里受驱驰。〔旦云〕你可休后悔。〔正末唱〕更怕甚后悔。又无人把我央及。〔旦云〕早是我哩。若是别人家妇人呵。怎了。〔正末唱〕哎。你个婆娘妇女夸强会。直寻到这搭儿田地。想当日范杞良筑在长城内。干迤逗的个姜女送寒衣。
　　【斗鹌鹑】又不比那万水千山。〔旦云〕我从来三从四德。〔正末云〕着别人说波。〔唱〕卖弄他三从四德。〔旦云〕任屠。你撇下娇妻幼子。家缘家计。跟着那先生出家。几时能勾做神仙。我好也要你去。歹也要你去。〔正末云〕这婆娘好是无礼也。你不家去。我敢打你。〔唱〕我这里便扬起我这拳头。〔旦挨正末科云〕你打你打。可又不敢打我。〔正末唱〕他那揣与我个面皮。〔带云〕稽首。〔唱〕常言道今世饶人不算痴。咱两个元是善知识。〔旦云〕任屠。咱家去来。〔正末唱〕世来到林下山间。再休想星前月底。
　　〔旦云〕任屠。可不道夫唱妇随。夫荣妻贵哩。〔正末唱〕
　　【上小楼】你道是夫唱妇随。夫荣妻贵。我从那早起晚息。撅菜挑葱。打水浇畦。〔旦云〕你若不家去。我就在这里觅个死处。〔正末唱〕你待要向这里。撒滞殢。寻个自缢。〔带云〕不中。〔唱〕赤紧的菜园中撧葱般人脆。
　　〔旦云〕我和你一同家去来。〔小叔云〕哥哥。依着嫂嫂。我每家去来。〔正末唱〕
　　【幺篇】往常时你劝我。今日个我劝你。那时昧己瞒心。劈两分星。细切薄批。〔小叔云〕自从哥哥来了。俺这买卖都折了本也。〔正末唱〕你道是这几日。做屠的。伤折了本利。〔带云〕兄弟。咱宰一个牲口儿。与他个快性者。要往人口里过度的茶饭。打当的干凈。可不道个谨行俭用。十年不富。天之命也。任屠也。你出了家也。〔唱〕你管他甚么猪肥羊贵。
　　〔旦云〕你在家里。则是宰的几个牲口儿。谁敢劳动着你挑着这等重担子。受这等苦楚。〔正末唱〕
　　【满庭芳】这担儿便轻如您的。你道我担荆筐受苦。比你那担火院便宜。〔带云〕担着这的呵。〔唱〕止不过两头来往一般兴废。不强似你躭是躭非。〔旦云〕你敢待学张子房从赤松子修仙学道那。〔正末唱〕我虽不似张子房休官弃职。我待学陶渊明归去来兮。咱两个都休罪。我和你便今番厮离。〔旦云〕你着我那里去那。〔正末云〕由你波。〔唱〕遮莫你做张郎妇李郎妻。
　　〔旦云〕你不家去呵。与我个倒断。你休了我者。〔小叔云〕说的是。哥哥。你若休了嫂嫂。我就收了罢。〔正末云〕你要休书。等我问师父去。〔旦云〕你当初娶我时。可不曾问师父。〔小叔云〕也罢。就着师父与我做个媒人。〔正末见丹阳科云〕师父。俺浑家问你徒弟要休书。我休呵好。不休呵好。借问师父纸墨笔砚。〔丹阳云〕你媳妇问你要休书。怎么问我要纸墨笔砚。我这纸笔是写黄庭道德经的。怎么与你将经纸写休书。从那里起你那一念。妻是你的谁。谁是你的妻。休呵在的你。不休不在你。〔正末云〕师父说。休呵便在我。不休呵不在我。罢罢罢。我知道了也。师父则是教我休了的是。〔唱〕
　　【普天乐】我世跳出虎狼丛。拜辞了鸳鸯会。〔云〕我要写又无纸。〔旦云〕我这里有手帕。〔正末唱〕这手帕中做布捻。好做铺尺。菜园中无纸笔。将手帕铺在田地。就着这水渠中插手在青泥内。打与你个泥手模便当休离。咱两个恩断义绝。花残月缺。再谁恋锦帐罗帏。
　　〔旦扯正末云〕任屠。你好下的也。〔正末云〕你休烦恼。听我说与你。〔唱〕
　　【耍孩儿】想咱人生在六合乾坤内。活到七十岁有几。人身幻化比芳菲。人愁老花怕春归。人贫人富无多限。花落花开有几日。则是这三寸元阳气。贯串着凡胎浊骨。使作着肉眼愚眉。
　　【二煞】一来我女色再不贪。二来香醪再不吃。堆金积玉成何济。人生一世心都爱。谁为三般事不迷。世跳出红尘内。我则寻泛游槎天浪。下烂斧柯仙棋。
　　【三煞】我则要仙鹤出入随。谁恋你香腮左右偎。你那绣衾不如我这粗紬被。我闲弹夜月琴三弄。谁待细看春风玉一围。咱两个分连理。你爱的是百年姻眷。我怕的是六道轮回。
　　〔旦云〕任屠。你好下的也。〔正末云〕你回去了罢。〔唱〕
　　【四煞】我则见匆匆月出东。厌厌日落西。秋鸿春燕相催逼。〔小叔云〕哥哥。你看这花朵儿浑家。怎生割舍的出了家。〔正末唱〕玉天仙妻儿你是你。〔旦云〕任屠。你看这孩儿。〔正末唱〕将来魔合罗孩儿〔做摔科〕知他谁是谁。〔旦哭云〕任屠。你怎么把孩儿摔杀了。〔正末唱〕我见他揾不住腮边泪。休想他水泡般性命。顾不的你花朵似容仪。
　　〔旦云〕你休了我罢。怎生把孩儿摔死了。我儿也。〔正末唱〕
　　【五煞】由你待叫吖吖叫到明。哭啼啼哭到黑。打悲歌休想我有还俗意。〔旦云〕任屠。咱家去罢。〔正末唱〕哎。你个绿豆皮儿姐姐疾忙退。〔小叔云〕哥哥。跟俺嫂嫂家去罢。〔正末唱〕哎。你个无梁桶的哥哥枉了提。休则管闲淘气。絮的你口困。休想我心回。
　　【煞尾】由你死共死活共活。我二则二一则一。我休了娇妻摔杀幼子。你便是我亲兄弟。跳出俺那七代先灵将我来劝不得。〔下〕
　　〔旦云〕小叔叔。任屠不肯回家去。把孩儿又摔杀了。可怎生了也。〔小叔云〕真个苦恼。你不还俗便罢。又将孩儿摔死了。这般下的。嫂嫂。你如今真个不好过日子。不如跟着我一同回去住罢。〔同下〕〔丹阳云〕此人省悟了。菜园中摔死了幼子。休弃了娇妻。功行将至。再教他见妻子恶姻缘。然后引度他归于正道。未为迟也。〔下〕
　　〔音释〕
　　躭音担　迅音信　阆音浪　缴音皎　及更移切　迤音移　逗音豆　德当美切　识伤以切　撅与掘同　殢音腻　缢音记　撧疽且切　日人智切　的音底　职张耻切　捻尼蹇切　尺音耻　笔邦每切　幻音患　串川去声　吃音耻　逼音彼　摔音洒　泡音炮　黑亨美切　一银计切　得当美切
　　第四折
　　〔正末上云〕自从跟着师父出家。在这菜园里打勤劳。修行办道。可早十年光景也。〔唱〕
　　【双调新水令】我虽不曾倒骑鹤背上青霄。今日个任风子积功成道。编四围竹寨篱。盖一座草团瓢。近着这野水溪桥。再不听红尘中是非闹。
　　【驻马听】散诞逍遥。虽不曾阆苑仙家采瑞草。又无甚忧愁烦恼。海山银阙赴蟠桃。新种下黄花三径有谁浇。白云满地无人扫。人道我归去早。春花秋月何时了。
　　〔六贼上云〕奉师父法旨。魔障任屠。走一遭去。可早来到也。任屠。开门来。〔正末唱〕
　　【川拨棹】那里这般有贼盗。庵门前谁闹吵。俺这里松柏周遭。山川围着。疎竹潇潇。落叶飘飘。有人来到。言语低高。则道是鹤鸣九皋。开开门观觑了。山庵中静悄悄。
　　〔六贼云〕任屠。我问你要些金珠财宝。〔正末云〕俺出家人。那里得金珠财宝。〔六贼云〕兀的不是。〔正末云〕敢是俺师父的。你要将去。〔六贼云〕我问你要那猿。〔正末云〕俺出家人那里得那猿来。〔六贼云〕兀的不是。〔正末云〕敢是俺师父的。你要将去。〔六贼云〕我问你要那马。〔正末云〕我出家人那里得那马来。〔六贼云〕兀的不是。〔正末云〕敢是俺师父的。你要将去。〔唱〕
　　【鴈儿落】我只道人不知鬼不觉。却元来你空叫咱空闹。〔带云〕金珠财宝。都将的去。师父来问。我说些甚么。哥哥。你姓甚名谁。〔六贼云〕我名可名。无姓名。〔正末唱〕你道是名可名无姓名。〔带云〕俺出家的东西。你将的去。〔唱〕可正是道可道非常道。
　　〔六贼云〕任屠。你怎生骂我。〔做揪住科〕〔正末唱〕
　　【得胜令】呀。走将来揪住吕公绦。〔六贼推倒正末科〕〔正末唱〕哎哟。险跌破许由瓢。鹤泣霜天表。猿啼夜月高。他将那骏马牵着。〔带云〕那马嘶喊咆哮。回头有顾主之心。〔唱〕可正是马有垂缰报。〔带云〕稽首。〔唱〕把性命相饶。怎生教人无刎颈交。
　　〔六贼下〕〔倈儿上云〕自家是任屠的孩儿。十年前在菜园中摔杀了。我如今问他索命。走一遭去。任屠。开门来。〔正末云〕又是谁叫门。我开开这门。小哥哥做甚么。〔倈云〕我问你要件东西。〔正末云〕你要甚么那。〔倈云〕我要你那绦儿。〔正末云〕你将的去了。我可系甚么那。〔倈云〕你不与我。我就杀了你。〔正末云〕你要将的去。〔倈云〕我再问你要件东西。〔正末云〕你又要甚么那。〔倈云〕我要你那领袍。〔正末云〕你将的去了。我可穿甚么那。〔倈云〕你不与我。我就杀了你。〔正末云〕你要呵将的去。〔倈云〕我再问你要件东西。〔正末云〕你又要甚么那。〔倈云〕我问你要那颗头。〔正末云〕哥哥也。连着筋哩。哥哥也。我和你有甚么雠。〔倈云〕你记的十年前菜园中摔死了我。今日偿我命来。快将头来。〔正末唱〕
　　【川拨棹】諕的我五魂消。怎堤防笑里刀。他待显耀雄豪。乱下风飑。天也我几时能勾金蝉脱壳。可不道家有老敬老有小敬小。
　　〔倈云〕将头来。〔正末唱〕
　　【七弟兄】我这里劝着。道着。他不睬分毫。别人的首级他强要。他小心儿不肯自量度。可不道君子不夺人之好。
　　〔倈云〕将头来。〔正末唱〕
　　【梅花酒】你敢忍不的也我敢显躁暴。我敢揝住你那头梢。我敢烂■〈月替〉■〈月替〉打碎你脑。我敢各支支撧折你腰。〔倈云〕你撧波。〔正末云〕稽首。〔唱〕师父道且忍着。我又不曾宴蟠桃。又不曾炼丹药。不死呵几时了。
　　【收江南】呀。我则索咬着牙又吃你这杀人刀。〔倈杀正末科〕〔下〕〔正末云〕有杀人贼也。〔丹阳上云〕任屠。你省也么。〔正末唱〕原来是马丹阳使的这圈套。险把个泼残生倾在小儿曹。师父又撞着我则索终朝每日打勤劳。
　　〔丹阳云〕任屠。你见了么。那六个人是你身边六贼。那小孩儿是你菜园中摔死的小的。今日见了酒色财气。人我是非。你今日功成行满。你听者。〔诗云〕为你有终始。救你无生死。贫道马丹阳。三度任风子。〔众仙各执乐器迎科〕〔正末唱〕
　　【尾】众神仙都来到。把任屠摄赴蓬莱岛。今日个得道成仙。到大来无是无非快活到老。
　　〔音释〕
　　着池斋切　觉音皎　咆音袍　哮音枭　刎文上声　飑音袍　壳音巧　度多劳切　揝簪上声　■〈月替〉音簪　药音耀
　　题目　甘河镇一地断荤腥　
　　正名　马丹阳三度任风子
　　马丹阳三度任风子杂剧终

《元曲选》　破幽梦孤雁汉宫秋杂剧　（明）臧晋叔 编
　　破幽梦孤雁汉宫秋杂剧 元 马致远 撰
《元曲选》　破幽梦孤雁汉宫秋杂剧　（明）臧晋叔 编
　　破幽梦孤雁汉宫秋杂剧　　（元）马致远 撰
　　●破幽梦孤雁汉宫秋杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　沉黑江明妃青冢恨　正名　破幽梦孤雁汉宫秋 
　　楔子
　　〔冲末扮番王引部落上诗云〕毡帐秋风迷宿草。穹庐夜月听悲笳。控弦百万为君长。款塞称藩属汉家。某乃呼韩耶单于是也。久居朔漠。独霸北方。以射猎为生。攻伐为事。文王曾避俺东徙。魏绛曾怕俺讲和。獯鬻玁狁。逐代易名。单于可汗。随时称号。当秦汉交兵之时。中原有事。俺国强盛。有控弦甲士百万。俺祖公公冒顿单于。围汉高帝于白登七日用娄敬之谋。两国讲和。以公主嫁俺国中。至惠帝吕后以来。每代必循故事。以宗女归俺番家。宣帝之世。我众兄弟争立不定。国势稍弱。今众部落立我为呼韩耶单于。实是汉朝外甥。我有甲士十万。南移近塞。称藩汉室。昨曾遣使进贡。欲请公主。未知汉帝肯寻盟约否。今日天高气爽。众头目每向沙堤射猎一番。多少是好。正是番家无产业。弓矢是生涯。〔下〕〔净扮毛延寿上诗云〕为人鵰心雁爪。做事欺大压小。全凭谄佞奸贪。一生受用不了。某非别人。毛延寿的便是。见在汉朝驾下。为中大夫之职。因我百般巧诈。一味谄谀。哄的皇帝老头儿十分欢喜。言听计从。朝里朝外。那一个不敬我。那一个不怕我。我又学的一个法儿。只是教皇帝少见儒臣。多昵女色。我这宠幸纔得牢固。道尤未了。圣驾早上。〔正末扮汉元帝引内官宫女上诗云〕嗣传十叶继炎刘。独掌乾坤四百州。边塞久盟和议策。从今高枕已无忧。某汉元帝是也。俺祖高皇帝。奋布衣。起丰沛。灭秦屠项。挣下这等基业。传到朕躬。已是十代。自朕嗣位以来。四海晏然。八方宁静。非朕躬有德。皆赖众文武扶持。自先帝晏驾之后。宫女尽放出宫去了。今后宫寂寞。如何是好〔毛延寿云〕陛下。田舍翁多收十斛麦。尚欲易妇。况陛下贵为天子。富有四海。合无遣官徧行天下。选择室女。不分王侯宰相军民人家。但要十五以上。二十以下者。容貌端正。尽选将来。以充后宫。有何不可。〔驾云〕卿说的是。就加卿为选择使。赍领诏书一通。徧行天下刷选。将选中者各图形一轴送来。朕按图临幸。待卿成功回时。别有区处。〔唱〕
　　【仙吕赏花时】四海平安绝士马。五谷丰登没战伐。寡人待刷室女选宫娃。你避不的驱驰困乏。看那一个合属俺帝王家。〔下〕
　　〔音释〕
　　穹区容切　塞音赛　单音廛　獯音熏　鬻音育　玁音险　狁音允　可音克　冒音墨　顿音突　昵音匿　伐扶加切　娃音蛙　乏扶加切
　　第一折
　　〔毛延寿上诗云〕大块黄金任意挝。血海王条全不怕。生前只要有钱财。死后那管人唾骂。某毛延寿。领着大汉皇帝圣旨。徧行天下。刷选室女。已选勾九十九名。各家尽肯馈送。所得金银。却也不少。昨日来到成都秭归县。选得一人。乃是王长者之女。名唤王嫱。字昭君。生得光彩射人。十分艳丽。真乃天下绝色。争奈他本是庄农人家。无大钱财。我问他要百两黄金。选为第一他一则说家道贫穷。二则倚着他容貌出众。全然不肯。我本待退了他。〔做忖科云〕不要倒好了他。眉头一纵。计上心来。只把美人图点上些破绽。到京师必定发入冷宫。教他苦受一世。正是恨小非君子。无毒不丈夫。〔下〕〔正旦扮王嫱引二宫女上诗云〕一日承宣入上阳。十年未得见君王。良宵寂寂谁来伴。惟有琵琶引兴长。妾身王嫱。小字昭君。成都秭归人也。父亲王长者。平生务农为业。母亲生妾时。梦月光入怀。复坠于地。后来生下妾身。年长一十八岁。蒙恩选充后宫。不想使臣毛延寿问妾身索要金银。不曾与他。将妾影图点破。不曾得见君王。现今退居永巷。妾身在家颇通丝竹。弹得几曲琵琶。当此夜深孤闷之时。我试理一曲消遣咱。〔做弹科〕〔驾引内官提灯上云〕某汉元帝。自从刷选室女入宫。多有不曾宠幸。煞是怨望。咱今日万几稍暇。不免巡宫走一遭。看那个有缘的。得遇朕躬也呵。〔唱〕
　　【仙吕点绛唇】车碾残花。玉人月下。吹箫罢。未遇宫娃。是几度添白发。
　　【混江龙】料必他珠帘不挂。望昭阳一步一天涯。疑了些无风竹影。恨了些有月窗纱。他每见弦管声中巡玉辇。恰便似斗牛星畔盼浮槎〔旦做弹科〕〔驾云〕是那里弹的琵琶响。〔内官云〕是〔正末唱〕是谁人偷弹一曲。写出嗟呀。〔内官云〕快报去接驾。〔驾云〕不要。〔唱〕莫便要忙传圣旨。报与他家。我则怕乍蒙恩把不定心儿怕。惊起宫槐宿鸟。庭树栖鸦。
　　〔云〕小黄门。你看是那一宫的宫女弹琵琶。传旨去教他来接驾。不要惊諕着他。〔内官报科云〕兀那弹琵琶的是那位娘娘。圣驾到来。急忙迎接者。〔旦趋接科〕〔驾唱〕
　　【油葫芦】恕无罪吾当亲问咱这里属那位下。休怪我不曾来往乍行踏。我特来填还你这泪揾湿鲛鮹帕。温和你露冷透凌波袜。天生下这艳姿。合是我宠幸他。今宵画烛银台下。剥地管喜信爆灯花。
　　〔云〕小黄门。你看那纱笼内烛光越亮了。你与我挑起来看咱。〔唱〕
　　【天下乐】和他也弄着精神射绛纱。卿家你觑咱。则他那瘦岩岩影儿可喜杀。〔旦云〕妾身早知陛下驾临。只合远接。接驾不早。妾该万死。〔驾唱〕迎头儿称妾身。满口儿呼陛下。必不是寻常百姓家。
　　〔云〕看了他容貌端正。是好女子也呵。〔唱〕
　　【醉中天】将两叶赛宫样眉儿画。把一个宜梳裹脸儿搽。额角香钿贴翠花。一笑有倾城价。若是越勾践姑苏台上见他。那西施半筹也不纳。更敢早十年败国亡家。
　　〔云〕你这等模样出众谁家女子。〔旦云〕妾姓王名嫱。字昭君。成都秭归县人。父亲王长者。祖父以来。务农为业。闾阎百姓。不知帝王家礼度。〔驾唱〕
　　【金盏儿】我看你眉扫黛。鬓堆鸦腰弄柳脸舒霞。那昭阳到处难安插。谁问你一犁两坝做生涯。也是你君恩留枕簟。天教雨露润桑麻。既不沙俺江山千万里。直寻到茅舍两三家。
　　〔云〕看卿这等体态。如何不得近幸。〔旦云〕妾父王长者。当初选时。使臣毛延寿索要金银。妾家贫寒无凑。故将妾眼下点成破绽。因此发入冷宫〔驾云〕小黄门。你取那影图来看。〔黄门取图看科〕〔驾唱〕
　　【醉扶归】我则问那待诏别无话。却怎么这颜色不加搽点得这一寸秋波玉有瑕。端的是卿眇目他双瞎。便宣的八百姻娇比并他。也未必强如俺娘娘带破赚丹青画。
　　〔云〕小黄门。传旨说与金吾卫。便拏毛延寿斩首报来。〔旦云〕陛下。妾父母在成都。见隶民籍。望陛下恩典宽免。量与些恩荣咱。〔驾云〕这个煞容易〔唱〕
　　【金盏儿】你便晨挑菜。夜看瓜。春种谷夏浇麻。情取棘针门粉壁上除了差法。你向正阳门改嫁的倒荣华。俺官职颇高如村社长。这宅院刚大似。县官衙。谢天地可怜穷女婿。再谁敢欺负俺丈人家。
　　〔云〕近前来听寡人旨。封你做明妃者。〔旦云〕量妾身怎生消受的陛下恩宠。〔做谢恩科〕〔驾唱〕
　　【赚煞】且尽此宵情。休问明朝话。〔旦云〕陛下明朝早早驾临。妾这里候驾。〔驾唱〕到明日多管是醉卧在昭阳御榻。〔旦云〕妾身贱微。虽蒙恩宠。怎敢望与陛下同榻〔驾唱〕休烦恼吾当且是耍斗卿来便当真假。恰纔家辇路儿熟滑。怎下的真个长门再不踏。明夜里西宫阁下。你是必悄声儿接驾我则怕六宫人攀例拨琵琶。〔下〕
　　〔旦云〕驾回了也。左右且掩上宫门。我睡些去。〔下〕
　　〔音释〕
　　秭音子　碾奴典切　发方雅切　辇连上声　槎音茶　踏当加切　袜忘骂切　爆音报　杀双鲊切　纳囊亚切　插抽鲊切　簟音店　瞎香贾切　法方雅切　榻汤打切　滑呼佳切
　　第二折
　　〔番王引部落上云〕某呼韩单于昨遣使臣款汉请嫁公主与俺。汉皇帝以公主尚幼为辞。我心中好不自在。想汉家宫中无边宫女。就与俺一个。打甚不紧。直将使臣赶回我欲待起兵南侵。又恐怕失了数年和好。且看事势如何。别做道理〔毛延寿上云〕某毛延寿。只因刷选宫女。索要金银将王昭君美人图点破。送入冷宫。不想皇帝亲幸。问出端的。要将我加刑。我得空逃走了。无处投奔。左右是左右。将着这一轴美人图献与单于王。着他按图索要。不怕汉朝不与他。走了数日。来到这里。远远的望见人马浩大。敢是穹庐也。〔做问科云〕头目。你启报单于王知道。说汉朝大臣来投见哩。〔卒报科〕〔番王云〕着他过来。〔见科云〕你是甚么人。〔毛延寿云〕某是汉朝中大夫毛延寿。有我汉朝西宫阁下美人王昭君。生得绝色。前者大王遣使求公主时。那昭君情愿请行。汉主舍不的。不肯放来。某再三苦谏。说岂可重女色失两国之好。汉主倒要杀我。某因此带了这美人图献与大王。可遣使按图索要。必然得了也。这就是图样。〔进上看科〕〔番王云〕世间那有如此女人。若得他做阏氏。我愿足矣。如今就差一番官。率领部从。写书与汉天子。求索王昭君与俺和亲。若不肯与。不日南侵。江山难保。就一壁厢引控甲士随地打猎。延入塞内。侦候动静。多少是好。〔下〕〔旦引宫女上云〕妾身王嫱。自前日蒙恩临幸。不觉又旬月。主上昵爱过甚。久不设朝。闻的升殿去了我且向妆台边梳妆一会。收拾齐整。只怕驾来好伏侍。〔做对镜科〕〔驾上云〕自从西宫阁下。得见了王昭君。使朕如痴似醉。久不临朝。今日方才升殿。等不的散了。只索再到西宫看一看去。〔唱〕
　　【南吕一枝花】四时雨露匀。万里江山秀。忠臣皆有用。高枕已无忧。守着那皓齿星眸。争忍的虚白昼。近新来染得些证候。一半儿为国忧民。一半儿愁花病酒。
　　【梁州第七】我虽是见宰相似文王施礼。一头地离明妃早宋玉悲秋。怎禁他带天香着莫定龙衣袖。他诸余可爱。所事儿相投。消磨人幽闷。陪伴我闲游。偏宜向梨花月底登楼。芙蓉烛下藏阄。体态是二十年挑剔就的温柔。姻缘是五百载该拨下的配偶。脸儿有一千般说不尽的风流。寡人乞求他左右。他比那落伽山观自在无杨柳。见一面得长寿。情系人心早晚休。则除是雨歇云收。
　　〔做望见科云〕且不要惊着他。待朕悄地看咱。〔唱〕
　　【隔尾】恁的般长门前抱怨的宫娥旧。怎知我西宫下偏心儿梦境熟。爱他晚妆罢描不成画不就。尚对菱花自羞。〔做到旦背后看科〕〔唱〕我来到这妆台背后。元来广寒殿嫦娥在这月明里有。
　　〔旦做见接驾科〕〔外扮尚书丑扮常侍上诗云〕调和鼎鼐理阴阳。秉轴持钧政事堂。只会中书陪伴食。何曾一日为君王。某尚书令五鹿充宗是也。这个是内常侍石显。今日朝罢。有番国遣使来索王嫱和番。不免奏驾。来到西宫阁下。只索进去。〔做见科云〕奏的我主得知。如今北番呼韩单于差一使臣前来。说毛延寿将美人图献与他。索要昭君娘娘和番。以息刀兵。不然。他大势南侵。江山不可保矣。〔驾云〕我养军千日。用军一时。空有满朝文武。那一个与我退的番兵。都是些畏刀避箭的。恁不去出力。怎生教娘娘和番。〔唱〕
　　【牧羊关】兴废从来有。干戈不肯休。可不食君禄命悬君口。太平时卖你宰相功劳。有事处把俺佳人递流。你们干请了皇家俸。着甚的分破帝王忧。那壁厢锁树的怕弯着手。这壁厢攀栏的怕攧破了头。
　　〔尚书云〕他外国说陛下宠昵王嫱。朝纲尽废。坏了国家。若不与他。兴兵吊伐。臣想纣王只为宠妲己。国破身亡。是其鉴也。〔驾唱〕
　　【贺新郎】俺又不曾彻青霄高盖起摘星楼。不说他伊尹扶汤。则说那武王伐纣。有一朝身到黄泉后。若和他留侯留侯厮遘。你可也羞那不羞。您卧重裀食列鼎。乘肥马衣轻裘。您须见舞春风嫩柳宫腰瘦。怎下的教他环佩影摇青冢月。琵琶声断黑江秋。
　　〔尚书云〕陛下。咱这里兵甲不利。又无猛将与他相持。倘或疎失。如之奈何。望陛下割恩与他。以救一国生灵之命。〔驾唱〕
　　【斗虾蟆】当日个谁展英雄手。能枭项羽头。把江山属俺炎刘。全亏韩元帅九里山前战斗。十大功劳成就。恁也丹墀里头。枉被金章紫绶。恁也朱门里头。都宠着歌衫舞袖。恐怕边关透漏。央及家人奔骤。似箭穿着雁口没个人敢咳嗽。吾当僝僽。他也他也红妆年幼。无人搭救。昭君共你每有甚么杀父母冤雠。休。休。少不的满朝。中都做了毛延寿。我呵空掌着文武三千队。中原四百州。只待要割鸿沟。陡恁的千军易得。一将难求。
　　〔常侍云〕见今番使朝外等宣。〔驾云〕罢罢罢。教番使临朝来。〔番使入见科云〕呼韩耶单于差臣南来奏大汉皇帝。北国与南朝自来结亲和好。曾两次。差人求公主不与。今有毛延寿将一美人图献与俺单于特差臣来单索昭君为阏氏。以息两国刀兵。陛下若不从。俺有百万雄兵。刻日南侵。以决胜负。伏望圣鉴不错。〔驾云〕且教使臣馆驿中安歇去。〔番使下〕〔驾云〕您众文武商量。有策献来。可退番兵。免教昭君和番。大抵是欺娘娘软善。若当时吕后在日。一言之出。谁敢违拗。若如此。久已后也不用文武。只凭佳人平定天下便了〔唱〕
　　【哭皇天】你有甚事疾忙奏。俺无那鼎镬边滚热油。我道您文臣安社稷。武将定戈矛。您只会文武班头。山呼万岁。舞蹈扬尘。道那声诚惶顿首。如今阳关路上。昭君出塞。当日未央宫里。女主垂旒。文武每我不信你敢差排吕太后。枉以后龙争虎斗。都是俺鸾交凤友。
　　〔旦云〕妾既蒙陛下厚恩。当效一死。以报陛下。妾情愿和番。得息刀兵。亦可留名青史。但妾与陛下闱房之情。怎生抛舍也。〔驾云〕我可知舍不的卿哩。〔尚书云〕陛下割恩断爱。以社稷为念。早早发送娘娘去罢。〔驾唱〕
　　【乌夜啼】今日嫁单于宰相休生受。早则俺汉明妃有国难投。它那里黄云不出青山岫。投至两处凝眸。盼得一雁横秋。单注着寡人今岁揽闲愁。王嫱这运添憔瘦。翠羽冠。香罗绶。都做了锦蒙头暖帽。珠络缝貂裘。
　　〔云〕卿等今日先送明妃到驿中交付番使。待明日朕亲出灞陵桥送饯一杯去。〔尚书云〕只怕使不的。惹外夷耻笑。〔驾云〕卿等所言。我都依着。我的意思。如何不依。好歹去送一送。我一会家只恨毛延寿那厮。〔唱〕
　　【三煞】我则恨那忘恩咬主贼禽兽。怎生不画在凌烟阁上头。紫台行都是俺手里的众公侯。有那桩儿不共卿谋。那件儿不依卿奏。争忍教第一夜梦迤逗。从今后不见长安望北斗。生扭做织女牵牛。
　　〔尚书云〕不是臣等强逼娘娘和番。奈番使定名索取。况自古以来。多有因女色败国者。〔驾唱〕
　　【二煞】虽然似昭君般成败都皆有。谁似这做天子的官差不自由。情知他怎收那臕满的紫骅骝。往常时翠轿香兜。兀自倦朱帘揭绣。上下处要成就。谁承望月自空明水自流。恨思悠悠。
　　〔旦云〕妾身这一去虽为国家大计。争奈舍不的陛下。〔驾唱〕
　　【黄锺尾】怕娘娘觉饥时吃一块淡淡盐烧肉。害渴时喝一杓儿酪和粥。我索折一枝断肠柳。饯一杯送路酒。眼见得赶程途趁宿头。痛伤心重回首。则怕他望不见凤阁龙楼。今夜且则向灞陵桥畔宿。〔下〕
　　〔音释〕
　　阏音烟　氏音支　侦音称　阄音鸠　伽音茄　熟裳由切　鼐音奈　攧与跌同　妲音达　遘音垢　僝锄山切　僽音骤　拗音要　镬音和　岫音袖　饯音贱　行音杭　迤音移　逗音豆　儦音标　肉柔去声　酪音涝　粥音肘　宿羞上声
　　第三折
　　〔番使拥旦上奏胡乐科旦云〕妾身王昭君。自从选入宫中。被毛延寿将美人图点破。送入冷宫。甫能得蒙恩幸。又被他献与番王形像。今拥兵来索。待不去又怕江山有失。没奈何将妾身出塞和番。这一去胡地风霜。怎生消受也。自古道红颜胜人多薄命。莫怨春风当自嗟。〔驾引文武内官上云〕今日灞桥饯送明妃。却早来到也。〔唱〕
　　【双调新水令】锦貂裘生改尽汉宫妆。我则索看昭君画图模样。旧恩金勒短。新恨玉鞭长。本是对金殿鸳鸯。分飞翼怎承望。
　　〔云〕您文武百官。计议怎生退了番兵。免明妃和番者。〔唱〕
　　【驻马听】宰相每商量。大国使还朝多赐赏。早是俺夫妻悒怏。小家儿出外也摇装。尚兀自渭城衰柳助凄凉。共那灞桥流水添惆怅。偏您不断肠。想娘娘那一天愁都撮在琵琶上。
　　〔做下马科〕〔与旦打悲科〕〔驾云〕左右慢慢唱者。我与明妃饯一杯酒。〔唱〕
　　【步步娇】您将那一曲阳关休轻放。俺咫尺如天样。慢慢的捧玉觞。朕本意待尊前捱些时光。且休问劣了宫商。您则与我半句儿俄延着唱。
　　〔番使云〕请娘娘早行。天色晚了也。〔驾唱〕
　　【落梅风】可怜俺别离重。你好是归去的忙。寡人心先到他李陵台上。回头儿却纔魂梦里想。便休题贵人多忘。
　　〔旦云〕妾这一去。再何时得见陛下。把我汉家衣服都留下者。〔诗云〕正是今日汉宫人。明朝胡地妾。忍着主衣裳。为人作春色。〔留衣服科〕〔驾唱〕
　　【殿前欢】则甚么留下舞衣裳。被西风吹散旧时香。我委实怕宫车再过青苔巷。猛到椒房。那一会想菱花镜里妆。风流相。兜的又横心上。看今日昭君出塞。几时似苏武还乡。
　　〔番使云〕请娘娘行罢。臣等来多时了也。〔驾云〕罢罢罢。明妃。你这一去休怨朕躬也。〔做别科驾云〕我那里是大汉皇帝。〔唱〕
　　【雁儿落】我做了别虞姬楚霸王。全不见守玉关征西将。那里取保亲的李左车。送女客的萧丞相。
　　〔尚书云〕陛下不必挂念。〔驾唱〕
　　【得胜令】他去也不沙架海紫金梁。枉养着那边庭上铁衣郎。您也要左右人扶侍。俺可甚糟糠妻下堂。您但提起刀鎗。却早小鹿儿心头撞。今日央及煞娘娘。怎做的男儿当自强。
　　〔尚书云〕陛下。咱回朝去罢。〔驾唱〕
　　【川拨棹】怕不待放丝缰。咱可甚鞭敲金镫响。你管燮理阴阳。掌握朝纲。治国安邦。展土开疆。假若俺高皇差你个梅香。背井离乡。卧雪眠霜。若是他不恋恁春风画堂。我便官封你一字王。
　　〔尚书云〕陛下。不必苦死留他。着他去了罢。〔驾唱〕
　　【七弟兄】说甚么大王。不当。恋王嫱。兀良怎禁他临去也回头望。那堪这散风雪旌节影悠扬。动关山鼓角声悲壮。
　　【梅花酒】呀。俺向着这逈野悲凉。草已添黄。色早迎霜。犬褪得毛苍。人搠起缨鎗。马负着行装。车运着糇粮。打猎起围场。他他他伤心辞汉主。我我我携手上河梁。他部从入穷荒。我銮舆返咸阳。返咸阳。过宫墙。过宫墙。遶回廊。遶回廊。近椒房。近椒房。月昏黄。月昏黄。夜生凉。夜生凉。泣寒螀。泣寒螀。绿纱窗。绿纱窗。不思量。
　　【收江南】呀。不思量。除是铁心肠。铁心肠也愁泪滴千行。美人图今夜挂昭阳。我那里供养。便是我高烧银烛照红妆。
　　〔尚书云〕陛下。回銮罢。娘娘去远了也。〔驾唱〕
　　【鸳鸯煞】我煞大臣行说一个推辞谎。又则怕笔尖儿那火编修讲。不见他花朵儿精神。怎趁那草地里风光。唱道竚立多时。徘徊半晌。猛听的塞雁南翔。呀呀的声嘹喨。却原来满目牛羊。是兀那载离恨的毡车半坡里响。〔下〕
　　〔番王引部落拥昭君上云〕今日汉朝不弃旧盟。将王昭君与俺番家和亲。我将昭君封为宁胡阏氏。坐我正宫。两国息兵。多少是好。众将士传下号令。大众起行。望北而去。〔做行科〕〔旦问云〕这里甚地面了。〔番使云〕这是黑龙江。番汉交界去处。南边属汉家。北边属我番国。〔旦云〕大王。借一杯酒望南浇奠。辞了汉家。长行去罢。〔做奠酒科云〕汉朝皇帝。妾身今生已矣尚待来生也。〔做跳江科〕〔番王惊救不及叹科云〕嗨。可惜可惜。昭君不肯入番。投江而死。罢罢罢。就葬在此江边。号为青冢者。我想来。人也死了。枉与汉朝结下这般雠隙。都是毛延寿那厮搬弄出来的。把都儿。将毛延寿拿下。解送汉朝处治。我依旧与汉朝结和。永为甥舅。却不是好。〔诗云〕则为他丹青画误了昭君。背汉主暗地私奔。将美人图又来哄我。要索取出塞和亲。岂知道投江而死。空落的一见消魂。似这等奸邪逆贼。留着他终是祸根。不如送他去汉朝哈喇。依还的甥舅礼两国长存。〔下〕
　　〔音释〕
　　忘去声　燮音屑　搠音朔　糇音侯　螀音浆　推退平声　嘹音僚　喨音亮
　　第四折
　　〔驾引内官上云〕自家汉元帝。自从明妃和番。寡人一百日不曾设朝。今当此夜景萧索。好生烦恼。且将这美人图挂起。少解闷怀也呵。〔唱〕
　　【中吕粉蝶儿】宝殿凉生。夜迢迢六宫人静。对银台一点寒灯。枕席间。临寝处。越显的吾身薄幸。万里龙廷。知他宿谁家一灵真性。
　　〔云〕小黄门。你看垆香尽了。再添上些香。〔唱〕
　　【醉春风】烧尽御垆香。再添黄串饼。想娘娘似竹林寺不见半分形。则留下这个影。影。未死之时。在生之日。我可也一般恭敬。
　　〔云〕一时困倦。我且睡些儿。〔唱〕
　　【叫声】高唐梦苦难成。那里也爱卿。爱卿。却怎生无些灵圣。偏不许楚襄王枕上雨云情。
　　〔做睡科〕〔旦上云〕妾身王嫱。和番到北地。私自逃回。兀的不是我主人。陛下。妾身来了也。〔番兵上云〕恰纔我打了个盹。王昭君就偷走回去了。我急急赶来进的汉宫。兀的不是昭君。〔做拏旦下〕〔驾醒科云〕恰纔见明妃回来。这些儿如何就不见了。〔唱〕
　　【剔银灯】恰纔这搭儿单于王使命。呼唤俺那昭君名姓。偏寡人唤娘娘不肯灯前应。却原来是画上的丹青。猛听得仙音院。凤管鸣。更说甚箫诏九成。
　　【蔓青菜】白日里无承应。教寡人不曾一觉到天明。做的个团圆梦境。〔雁叫科唱〕却原来雁叫长门两三声。怎知道更有个人孤另。
　　〔雁叫科〕〔唱〕
　　【白鹤子】多管是春秋高觔力短。莫不是食水少骨毛轻。待去后愁江南网罗宽。待向前怕塞北雕弓硬。
　　【幺篇】伤感似替昭君思汉主。哀怨似作薤露哭田横。凄怆似和半夜楚歌声。悲切似唱三迭阳关令。
　　〔雁叫科〕〔云〕则被那泼毛团叫的凄楚人也。〔唱〕
　　【上小楼】早是我神思不宁。又添个冤家缠定。他叫得慢一会儿。紧一声儿。和尽寒更。不争你打盘旋。这搭里同声相应。可不差讹了四时节令。
　　【幺篇】你却待寻子卿。觅李陵。对着银台。叫醒咱家。对影生情。则俺那远乡的。汉明妃。虽然得命。不见你个泼毛团也耳根清凈。
　　〔雁叫科〕〔云〕这雁儿呵。〔唱〕
　　【满庭芳】又不是心中爱听。大古似林风瑟瑟。嵓溜泠泠。我只见山长水远天如镜。又生怕误了你途程。见被你冷落了潇湘暮景。更打动我边塞离情。还说甚过留声。那堪更瑶阶夜永。嫌杀月儿明。
　　〔黄门云〕陛下省烦恼。龙体为重。〔架云〕不由我不烦恼也。〔唱〕
　　【十二月】休道是咱家动情。你宰相每也生憎。不比那雕梁燕语。不比那锦树莺鸣。汉昭君离乡背井。知他在何处愁听。
　　〔雁叫科〕〔唱〕
　　【尧民歌】呀呀的飞过蓼花汀。孤雁儿不离了凤凰城。画檐间铁马响丁丁。宝殿中御榻冷清清。寒也波更。萧萧落叶声。烛暗长门静。
　　【随煞】一声儿遶汉宫。一声儿寄渭城。暗添人白发成衰病。直恁的吾家可也劝不省。
　　〔尚书上云〕今日早朝散后。有番国差使命绑送毛延寿来。说因毛延寿叛国败盟。致此祸衅。今昭君已死。情愿两国讲和。伏候圣旨。〔驾云〕既如此便将毛延寿斩首祭献明妃。着光禄寺大排筵席。犒赏来使回去。〔诗云〕叶落深宫雁叫时。梦回孤枕夜相思。虽然青冢人何在。还为蛾眉斩画师。
　　〔音释〕
　　盹敦上声　觉音叫　薤音械　和去声　讹音娥　听平声　嵓音岩　冷音凌　永于景切　丁音争　衅欣去声　犒音靠
　　题目　沉黑江明妃青冢恨　
　　正名　破幽梦孤雁汉宫秋
　　破幽梦孤雁汉宫秋杂剧终

《元曲选》　西华山陈抟高卧杂剧　（明）臧晋叔 编
　　西华山陈抟高卧杂剧　　（元）马致远 撰
　　●西华山陈抟高卧杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　识真主汴梁卖课念故知征贤勅佐　正名　寅宾馆天使遮留西华山陈抟高卧 
　　第一折
　　〔冲末扮赵大舍引净扮郑恩上诗云〕志量恢弘纳百川。遨游四海结英贤。夜来剑气冲牛斗。犹是男儿未遇年。自家赵玄朗是也。祖居洛阳夹马营人氏。父乃洪殷。为殿前点检指挥使。某生时异香三月不绝。人皆呼为香孩儿。某生来颇有奇志。幼年间略读诗书。兼持鎗棒。逢场作戏。遇博争雄。每纵酒路见不平。拔刀相助。颇生事端。因避难远游关之东西。河之南北。也结识了许多未遇的英雄。这个汉子乃是我义弟郑恩。表字子明。此人虽是性子恶劣。倒也有些慷慨粗直。某与他患难相同。功名共保。不知这运几时来到。我不免和兄弟向竹桥边寻一个卖卦先生买一卦。可不是好也。〔问郑恩科云〕兄弟。我与你到竹桥边走一会何如。〔郑恩云〕哥哥待要上天。我就随着上天。哥哥待要探海。我就随着探海。任哥哥那里去。兄弟愿随鞭■〈釒凳〉。〔赵云〕既然如此。我和你竹桥边去来。〔下〕〔正末道扮陈抟上诗云〕术有神功道已仙。闲来卖卦竹桥边。吾徒不是贪财客。欲与人间结福缘。贫道姓陈名抟。字图南的便是。能识阴阳妙理。兼精遁甲神书。因见五代间世路干戈。生民涂炭。朝梁暮晋。天下纷纷。隐居太华山中。以观时变。这几日于山顶上观见中原地分。旺气非常。当有真命治世。贫道因下山到这汴梁竹桥边。开个卦肆指迷。看有甚人到来。〔唱〕
　　【仙吕点绛唇】定死知生。指迷归正。皆神应。蓍插方缾。香爇雷文鼎。
　　【混江龙】开坛讲命。六爻搜尽鬼神惊。传圣人清高道业。指君子暗昧前程。袍袖拂开八卦图。掌中躔度一天星。也不论冠婚宅葬。也不论出入经营。但有那辨荣枯问吉凶。买卦的心尊敬。我也则全凭圣典。不顺人情。
　　〔赵同郑上云〕兀的那壁有个卖卦先生。咱且听他说些甚的。〔正末唱〕
　　【油葫芦】古圣传留周易经。有几人能穷究的精。诵读如坐井不能明。〔带云〕这易呵。〔唱〕伏羲以上无人定。仲尼之下无人省。俺下的数又真。传的课又灵。待要避凶趋吉知天命。试来帘下问君平。
　　〔赵云〕兄弟。好个先生也。〔郑恩云〕哥哥怎见的。〔赵云〕只消数言之间。包罗古今上下。参透阴阳表里。〔郑恩云〕是好先生也。咱再听他说一会者。〔正末唱〕
　　【天下乐】凭着八字从头断一生。丁宁。不教差半星。论旺相死囚凭五行。似这般暗夺鬼神机。豫知天地情。堪教高士听。
　　〔赵云〕这么一个先生。无有人识他。咱过去买卦去来。〔与末相见科〕〔赵云〕有劳先生。将我两人贱造看一看。〔正末作失惊科〕〔唱〕
　　【醉中天】我等你呵似投吴文整。你寻我呵似觅吕先生。教我空踏断草鞋双带鞓。你君臣每元来在这搭儿相随定。这五代史里胡厮杀不曾住程。休则管埋名隐姓。却教谁救那苦恹恹天下生灵。
　　〔赵云〕这是区区的八字。先生仔细看一看。莫要容情。〔正末算科〕〔唱〕
　　【后庭花】这命干是丙丁戊己庚。干元亨利贞。正是一字连珠格。三重坐禄星。你休道俺不着情。不应后我敢罚银十锭。未酬劳先早陪了几瓶。
　　〔赵云〕先生向后再推一推。看我流年大运如何。〔正末唱〕
　　【金盏儿】到这戌字上呵水成形。火长生。避乖龙大小运今年并。后交的丙辰一运大峥嵘。日犯空亡为将相。时逢禄马作公卿。你是南方赤帝子。上应北极紫微星。
　　〔云〕请二公到僻静酒肆中。闲叙数句。〔赵云〕先生有请。〔正末云〕二公先行。〔入肆作接驾科云〕早知陛下到来。只合远接。接待不着。勿令见罪。〔赵扯末云〕先生休的呼皇道寡。倘有人知。反速罪戾。〔正末云〕贫道阅人多矣。平生未见此命。他日必为太平天子也。〔唱〕
　　【后庭花】黄河一旦清。东方日已明。有兴处饮醁醑千锺醉。没人处倒山呼万岁声。贫道呵索是失逢迎。遇着这开基真命。??今朝醉不醒。
　　〔赵云〕先生。实不相瞒。区区见五代之乱。天下涂炭极矣。常有拨乱反治之志。奈无寸土为阶。倘皇天不没此心。成的些小基业。不知天下形势何处为可守。何处为不可守〔正末云〕陛下欲知兴龙之地。莫如汴梁。听贫道说来便见。〔唱〕
　　【金盏儿】左关陕右徐青。背怀孟附襄荆。用兵的形势连着唐邓。太行天险壮神京。江山埋旺气。草木助威灵。欲寻那四百年兴龙地。除是这八十里卧牛城。
　　〔郑恩云〕兀那先生。你也与我算上一算。〔正末唱〕
　　【醉中天】你是五霸诸侯命。一品大臣名。干打哄胡厮哝过了半生。〔郑恩云〕你说我是个五霸诸侯。我如何瞎了一目。〔正末唱〕注定你不带破多残病。命中有愁甚眼睛。兀那明朗朗羣星虽盛。怎如的孤月偏明。
　　〔赵云〕请问先生高名大姓。何处仙居。今日之言。他年倘或应口。必须物色。以共富贵。不敢忘也。〔正末云〕贫道陈抟。隐居西华山中。不求人间富贵。无烦酬谢。但愿二公保重者。〔唱〕
　　【金盏儿】投至我石枕上梦魂清。布袍底白云生。但睡呵一年半载没干净。则看您朝台暮省干功名。我睡呵黑甜甜倒身如酒醉。忽喽喽酣睡似雷鸣。谁理会的五更朝马动。三唱晓鸡声。
　　【赚煞】治世圣人生。指日乾坤定。〔赵云〕天下果有平定之时。那时节拜请先生下山。共享太平之福。〔正末唱〕何须把山野陈抟拜请。〔指郑科唱〕若久后休忘了这青眼相看旧弟兄。不索重酬劳卖卦先生。从今后罢刀兵。四海澄清。且放闲人看太平。我又不似出师的孔明。休官的陶令。则待学那钓鱼台下老严陵。〔并下〕
　　〔音释〕
　　蓍音尸　爇如夜切　营音盈　鞓音汀　醑须上声　哝音农　兄虚迎切
　　第二折
　　〔外扮使臣引卒子捧砌末上云〕小官党继恩是也。乃太尉党进之子。今奉官里诏书。将着安车蒲轮。币帛玄纁。向西华山请那陈抟先生。此系王命。不可怠慢。须索走一遭去者。〔下〕〔正末上云〕贫道自从汴梁竹桥边算了那两个君臣之命。归到山中。醒时炼药。醉时高眠。倒大快活清闲也呵。〔唱〕
　　【南吕一枝花】我往常读书求进身。学剑随时混。文能匡社稷。武可定乾坤。豪气凌云。似莘野商伊尹。佐成汤救万民。扫荡了海内烽尘。早扶策沟中愁困。
　　【梁州第七】从逢着那买卦的潜龙帝主。饶了个算命的开国功臣。便实时拂袖归山隐。全不管人间甲子。单则守洞里庚申。降伏尽婴儿姹女。将炼成丹汞黄银。思飘飘出世离羣。乐陶陶礼圣参真。想他那乱扰扰红尘内争利的愚人。更和那闹攘攘黄阁上为官的贵人。争如这闲摇摇华山中得道的仙人。一身。驾云。九垓八表神游尽。觑浮世暗中哂。坐看蟠桃几度春。岁月常新。
　　【隔尾】则与这高山流水同风韵。抵多少野草闲花作近邻。满地白云扫不尽。你与我紧关上洞门。休放个客人。我待静倚蒲团自在盹。
　　〔末盹睡科使臣上云〕这些时不觉来到华山。端的是好山也。则见云台观中。一缕白云。上接丹霄。想必是那先生隐居的去处。我不免将金钟撞动。使那先生知道。〔撞钟末醒接使臣科〕〔唱〕
　　【牧羊关】我恰才游仙阙。谒帝阍。惊的我跨黄鹤飞下天门。为甚的玉节忙持。金钟煞紧。又不是纸窗明觉晓。布被暖知春。惊的那梦庄周蝶飞去。尚古自炊黄粱锅未滚。
　　〔相见科使臣云〕下官党继恩。奉官里勅旨。领着安车蒲轮。币帛玄纁。敬到仙山。来请先生下山。圣人甚是怀念。望先生蚤些收拾行者。〔正末云〕贫道物外之人。无心名利。望天使回朝。方便奏咱。〔唱〕
　　【红芍药】开基创业圣明君。舜德尧仁。玉帛万国尽来尊。一统乾坤。眼见得灭狼烟息战氛。早则是泽及黎民。又待要招贤纳士礼殷勤。币帛降玄纁。
　　【菩萨梁州】特遣天臣。把贤良访问。当今至尊。重酬劳卖卦山人。虽然是前言不忘是君恩。争奈我烟霞不忆风雷信。琴鹤自有林泉分。想名利有时尽。乞的田园自在身。我怎肯再入红尘。
　　【隔尾】俺只待下碁白日闲消困。高枕清风睡杀人。世事无由恼方寸。则除你个继恩。使臣。方便向君王行奏得准。
　　〔使臣云〕方今圣人在上。乾坤一统。万国来宾。山间林下。并无遗贤。况先生乃天子之故人。天下之高士。自当归朝。以慰圣人之意。〔正末唱〕
　　【牧羊关】既然海岳归明主。敢放巢由作外臣。怎望您吊千年高冢麒麟。谁待要老去攀龙。则不如闲来卧云。试看蓬莱寻药客。商岭采芝人。天下已归汉。山中犹避秦。
　　【贺新郎】我往常鸡鸣舞剑学刘琨。看三卷天书。演八门五遁。我也曾遍游诸国占时运。则为卖卦处逢着圣君。以此的入山来专意修真。看猿鹤知导引。观山水爽精神。大都来性于远习于近。则这黄冠野服一道士。伴着清风明月两闲人。
　　〔使臣云〕久闻先生有黄白住世之术。不知仙教可使凡夫亦得闻乎。〔正末云〕神仙荒唐之事。此非将军所宜问也。〔唱〕
　　【牧羊关】则你这一身拜将悬金印。万里封侯守玉门。现如今际明良千载风云。怎学的河上仙翁。关门令尹。可不道朝中随圣主。却甚的林下访闲人。既受了雨露九天恩。怎还想云霞三市隐。
　　〔使臣云〕先生既如此说。何不仕于朝廷。为生民造福者。〔正末唱〕
　　【哭皇天】酒醉汉难朝觐。睡魔王怎做的宰臣。穿着这紫罗袍似酒布袋。执着这白象笏似睡馄饨。若做官后每日价行眠立盹。休休休枉笑杀凌烟阁上人。有这般疎庸愚钝。孤陋寡闻。
　　【乌夜啼】幸然法正天心顺。索甚我横枝儿治国安民。我则有住山缘那里有为官分。乐道安贫。谁羡画戟朱门。丹砂好炼养闲身。黄金不铸封侯印。我其实戴不的幞头紧。穿不的朝衣坌。倒不如我这拂黄尘的布袍。漉浑酒的纶巾。
　　〔使臣云〕天恩不可辜负。请先生就车。即便行者。〔正末云〕既蒙天使到来。圣恩不敢违背。必须下山走一遭去也。〔唱〕
　　【黄锺煞】也不索雕轮冉冉登程进。也不索骏马骎骎践路尘。既然是圣旨紧。请将军休固恳。尽教山列着屏。草展着裀。鹤看着家。云锁着门。只消的顺天风坐一片白云。煞强似你那宣使乘的紫藤兜轿稳。〔同下〕
　　〔音释〕
　　纁音熏　降奚江切　姹疮诈切　汞乌拱切　哂身上声　盹敦上声　阍音昏　氛音纷　分音奋　琨音昆　坌滂闷切　漉音禄　骎音侵
　　第三折
　　〔赵改扮驾引侍臣上诗云〕两手揩摩新日月。一番整理旧乾坤。殿廷聚会风云气。华夏沾濡雨露恩。寡人宋太祖是也。数年之前。曾与汝南王兄弟在竹桥边买卦。遇见陈抟先生。被他拨开混沌乾坤。指出太平天子。寡人临御以来。好生想他。昨差使臣物色访问。喜的他不弃寡人而来。今在寅宾馆中。尚未朝见。寡人欲拟其官爵然后召他入朝。他又百般不受。且先加他道号希夷先生。赐鹤氅金冠玉圭。待朝会间。那时再作计较。黄门官领旨。去寅宾馆请那先生来者。〔侍臣领旨科下〕〔正末上诗云〕家舍久从方外地。布袍重惹陌头尘。道人原不求名利。名利何曾系道人。贫道陈抟。下的西岳华山。来到东京汴国。见了尘世纷纷。浮生攘攘。想我此行。实非本意也呵。〔唱〕
　　【正宫端正好】下云台。来朝会。不听的华山里鹤唳猿啼。道人非为苍生起。只是报圣主招贤意。
　　【滚绣球】俺便是那闲云自在飞。心情与世违。可又不贪名利。怎生来教天子闻知。是未发迹。卦铺里。那时节相识。曾算着它南面登基。〔使臣上云〕陈先生恭喜。官里赐来衣冠道号。望阙谢恩。〔正末拜谢科唱〕因此上将龙庭御宝皇宣诏。赐与我鹤氅金冠碧玉圭。道号希夷。
　　〔使臣云〕先生在那隐居处山野荒凉。得如俺这朝署中这般富贵么。〔正末唱〕
　　【倘秀才】俺那里草舍花栏药畦。石洞松窗竹几。您这里玉殿朱楼未为贵。您那人间千古事。俺只松下一盘棋。把富贵做浮云可比。
　　〔使臣云〕官里一心等着先生。请先生早些入朝者。兀的又有使命到也。〔驾上立住科〕〔正末唱〕
　　【滚绣球】不住的使命催。奉御逼。便教咱早趋朝内。只是野人般不知个远近高低。至禁帏。上凤池。近临宝砌。列鹓鸾帘卷班齐。玉阶前风摆龙蛇影。金殿上风吹日月旗。天仗朝衣。
　　〔见驾打稽首科〕〔唱〕
　　【倘秀才】无那舞蹈扬尘体例。只打个稽首权充拜礼。〔驾云〕故人别来无恙。今蒙不弃。喜慰平生。就在殿廷赐坐。好叙间阔。〔正末唱〕愿陛下圣寿齐天万万岁。如今黄阁功臣在。白发故人稀。见贫道自喜。
　　〔驾云〕希夷先生。今日得见仙颜。寡人喜不自胜。愿侍同朝。以为臣民之望。不知先生意下如何。〔正末云〕贫道山野懒人。不愿为官。〔唱〕
　　【叨叨令】向那华山中已觅下终焉计。怎生都堂内纔看旁州例。议公事枉损了元阳气。理朝纲怕搅了安眠睡。贫道做不的官也么哥。做不的官也么哥。不要紫罗袍只乞黄紬被。
　　〔驾云〕先生如何做不的官。〔正末云〕听贫道说来便见。〔唱〕
　　【倘秀才】我但睡呵十万根更筹转刻。七八瓮铜壶漏水。恨不的生扭死窗前报晓鸡。休想我惜花春起早。爱月夜眠迟。这般的道理。
　　〔驾云〕先生若肯做官。寡人与先生选一个闲散衙门。除一个清要的官职。无案牍劳形。必不妨于政事。〔正末云〕贫道怎做得官也呵。〔唱〕
　　【滚绣球】贫道呵爱穿的蔀落衣。爱吃的藜藿食。睡时节幕天席地。黑喽喽鼻息如雷二三年唤不起。若在那。省部里。敢每日画不着卯历。有句话对圣主先题。贫道呵贪闲身外全无事。除睡人间总不知。空教人■〈目占〉眼舒眉。
　　〔驾云〕先生为己则是矣。但未知大人之道。大人以四海为家。万物一体。无我无人。勿固勿必。所谓君子周而不比。先生当扩其独乐之怀。普其兼善之量也。替寡人整理些朝纲。可不是好。〔正末唱〕
　　【倘秀才】陛下道君子周而不比。贫道呵小人穷斯滥矣。俺须索志于道依于仁据于德。本待用贤退不肖。怎倒做举枉错诸直。更是不宜。
　　〔驾云〕先生休要推辞。似这朝中为官。却不强如山中学道也。〔正末云〕这为官的好处。贫道也尽知了。〔唱〕
　　【滚绣球】三千贯二千石。一品官二品职。只落的故纸上两行史记。无过是重裀卧列鼎而食。虽然道臣事君以忠。君使臣以礼。哎。这便是死无葬身之地。敢向那云阳市血染朝衣。〔带云〕贫道呵。〔唱〕本居林下绝名利。自不合刬下山来惹是非。不如归去来兮。
　　〔驾云〕你说为官不好。可说那学仙的好处。与朕听者。〔正末唱〕
　　【倘秀才】道有个治家治国。索分个为人为己。不患人之不己知。石床绵被暖。瓦钵菜羹肥。是山人乐矣。
　　【三煞】身安静宇蝉初蜕。梦遶南华蝶正飞。卧一榻清风。看一轮明月。盖一片白云。枕一块顽石。直睡的陵迁谷变。石烂松枯。斗转星移。长则是抱元守一。穷妙理。造玄机。
　　【二煞】鸡虫得失何须计。鹏鷃逍遥各自知。看蚁阵蜂衙。龙争虎斗。燕去鸿来。兔走乌飞。浮生似争穴聚蚁。光阴似过隙白驹。世人似舞瓮酰鸡。便博得一阶半职。何足算。不堪题。
　　〔驾云〕先生。你有甚么便宜处。也说来者。〔正末唱〕
　　【煞尾】俺那里云间太华烟霞细。鼎内还丹日月迟。山上高眠梦寐稀。殿下朝元剑佩齐。玉阙仙阶我曾履。王母蟠桃我曾吃。欲醉不醉酒数杯。上天下天鹤一只。有客相逢问浮世。无事登临叹落晖。危坐谈玄讲道德。静室焚香诵秋水。滴露研朱点周易。散诞逍遥不拘系。赴召离山到朝里。央及陈抟受宣勅。送上都堂入八位。掌管台衡总百揆。御史台纲索省会。六部当该各详细。攘攘垓垓不伶俐。是是非非无尽期。好教我战战兢兢睡不美。〔下〕
　　〔音释〕
　　濡音如　氅音敞　唳音利　迹将洗切　识伤以切　畦音奚　逼兵迷切　刻康美切　蔀音剖　食绳知切　贴音占　比音币　德当美切　直征移切　石绳知切　职张耻切　国音鬼　为音位　蜕音税　一音以　造音操　鷃衣涧切　酰音希　只张耻切　易银计切　勅音耻　揆音跪
　　第四折
　　〔郑恩扮汝南王引色旦上诗云〕平生泼赖曾为盗。一运峥嵘却做官。使尽机谋常是饱。锦衣纨袴不知寒。自家郑恩。官封汝南王之职。便是某幼年间与今上圣人为八拜之交。患难相同。鎗刀不避。不想今日。也同享富贵。今奉官里之命。领着御酒十瓶。御膳一席。宫中美女十人。去寅宾馆管待希夷先生。他如今尚未出朝。不免打发美女进去。安排供具。我且躲在一壁。待那先生来时。再作计较。您每好生在意者。〔色旦云〕理会的。〔同下〕〔正末上诗云〕上林无兴看花开。春色何人送的来。处士不生巫峡梦。空烦云雨下阳台。贫道陈抟。早朝见上。蒙圣人念旧。待我甚是欢喜。但是我云水之身。山林之鸟。难在这等尘凡之中也呵。〔唱〕
　　【双调新水令】半生不识晓来霜。把五更寒打在老夫头上。笑他满朝朱紫贵。怎如我一枕黑甜乡。揭起那翠巍巍太华山光这一幅绣帏帐。
　　〔色旦上侍直云〕妾等官里送来。与先生作传奉。愿侍枕席之欢。〔正末唱〕
　　【驻马听】白酒罇傍。闲慰眼金钗十二行。误了我清风岭上。不番身恶睡一千场。您则待泛桃花到处觅刘郎。我委实画蛾眉不会学张敞。好没酌量。出家儿怎受闲魔障。
　　〔色旦妆醉戏末科云〕先生休拿出那道人铁面皮。怎么脸上和刮霜的一般。俺每都是未放的官花。谁曾经这等折挫。望先生少要弃嫌。〔正末云〕你每靠后者。你怎知我出家人的道心。〔唱〕
　　【步步娇】折末胡厮缠到晨钟撞。休想我一点狂心荡。〔色旦云〕你来。我与你有句话说。〔正末唱〕唤陈抟有甚勾当。命不快遭逢着这火醉婆娘。干误了我晚夕参圣一垆香。半夜里观干象。
　　〔色旦云〕俺与先生奉一杯酒咱。〔正末云〕俺道人每从来戒酒。不用他。〔色旦云〕我与先生奉一杯茶。先生试尝这茶味何如。〔正末云〕是好茶也。〔唱〕
　　【沉醉东风】这茶呵采的一旗半鎗。来从五岭三湘。泛一瓯瑞雪香。生两腋松风响。润不得七碗枯肠。辜负一醉无忧老杜康。谁信您卢仝健忘。
　　〔云〕您每各自安置。我待睡也。〔做睡色旦扯末科云〕俺每都陪先生。怎敢舍的先生孤孤恓恓凄凄冷冷的。〔正末唱〕
　　【搅筝琶】你好是轻薄相。我又不寂寞恨更长。干把那蝶梦惊回。多管葫芦提害痒。早则是卧破月昏黄。直睡到日出扶桑。慌忙。猛听得凈鞭三下响。又待要颠倒衣裳。
　　〔郑恩上云〕好个没理会的先生。待我自家过去。〔相见科云〕下官退朝较晚。乞恕探望来迟之罪。〔正末云〕多谢大王不忘故旧。〔郑恩云〕先生好神算也。当日竹桥边先生曾许我是个五霸诸侯。今日果应其言。〔正末唱〕
　　【雁儿落】曾道你官封一字王。位列头厅相。那里是有官的我预知。也则是你没眼的天将降。
　　〔郑恩云〕那宫女每好生歌舞。我奉劝先生一杯。〔正末云〕又教这个大王傒幸杀我也。〔唱〕
　　【川拨棹】恰离高唐。躲巫娥一壁厢。客舍凄凉。仙梦悠扬。只想着邯郸道上。原来在佳人锦瑟傍。
　　〔色旦劝酒科〕〔正末唱〕
　　【七弟兄】这场。厮央。不相当。你便有粉白黛绿妆宫样。茜裙罗袜缕金裳。则我这铁卧单有甚风流况。
　　〔郑恩云〕先生。圣人有云。食色性也。好色之心。人皆有之。又云。吾未见好德如好好色者。先生独非人乎。独无人情乎。〔正末唱〕
　　【梅花酒】你可也忒莽撞则道你燮理阴阳。却惜玉怜香。撮合山错了眼光。就儿里我也仓皇。您休使着这智量。俺乐处是天堂。
　　〔云〕贫道从来贪眠。我且盹睡片时。大王休怪。〔做睡科〕〔郑恩与色旦背云〕须索如此如此。〔郑作关门科云〕我把这门儿来带上者。随时且作窗前月付与梅花自主张。〔下〕〔正末惊觉科唱〕
　　【收江南】呀。你敢硬将咱送上雨云场。则待高烧银烛照红妆。出家儿心地本清凉。怎禁得直恁般闹攘。便是一千年不见也不思量。
　　【水仙子】我恰纔神游八表放金光。礼拜三清朝玉皇。不争你拽双环呀的门关上。缠杀我也瞎大王。惊的那下三山鹤梦翱翔。俺只待丹鼎内降龙虎。谁教咱锦巢边宿凤凰。枉羞杀金殿鸳鸯。
　　〔云〕只因我轻易下山。惹起这番勾当。倒惹那山灵见笑也。〔唱〕
　　【太平令】现如今山鬼吹灯显像。野猿抡笔题墙。怕腐烂了芒鞋竹杖尘没了蒲团纸帐。纵有那女娘。艳妆。洞房。早盹睡了都堂里宰相。
　　〔郑恩上云〕天已明了。我把这门来开者。呀。好个古■〈忄敝〉先生。还在那壁披衣据床。秉烛待旦哩。〔正末云〕大王。教你傒幸杀我也。〔郑云〕惭愧惭愧。我即奏官里。宫中盖一道观。使先生住持。封为一品真人。〔正末唱〕
　　【离亭宴带歇指煞】把投林高鸟西风里放。也强如衔花野鹿深宫里养。你待要加官赐赏。教俺头顶紫金冠。手执碧玉■〈闲〉。身着白鹤氅。昔年旧草庵。今日新方丈。贫道呵除外别无伎俩。本不是贪名利世间人。则一个乐琴书林下客。绝宠辱山中相。推开名利关。摘脱英雄网。高打起南山吊窗。常则是烟雨外种莲花。云台上看仙掌。
　　〔音释〕
　　峥音澄　嵘音横　袴与裤同　行音杭　夕星西切　辜音姑　相去声　离去声　邯音寒　郸音丹　茜阡去声　燮音屑　翱音敖　■〈忄敝〉音鳖　鹤音豪　俩音两
　　题目　识真主汴梁卖课念故知征贤勅佐　
　　正名　寅宾馆天使遮留西华山陈抟高卧
　　西华山陈抟高卧杂剧终

《元曲选》　张孔目智勘魔合罗杂剧　（明）臧晋叔 编
　　张孔目智勘魔合罗杂剧　　（元）孟汉卿 撰
　　●张孔目智勘魔合罗杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　李文道毒药摆哥哥萧令史暗里得钱多　正名　高老儿屈下河南府张平叔智勘魔合罗 
　　楔子
　　〔冲末扮李彦实引凈李文道上〕〔诗云〕月过十五光明少。人到中年万事休。儿孙自有儿孙福。莫为儿孙作马牛。老汉姓李名彦实。在这河南府録事司醋务巷住坐。嫡亲的五口儿家属。这个是孩儿李文道。还有个侄儿李德昌。侄儿媳妇刘玉娘。侄儿根前有个小厮。叫做佛留。侄儿如今要往南昌做买卖去。说今日来辞我怎生这早晚还不见来。〔正末扮李德昌同旦倈上云〕自家李德昌是也。这个是我浑家刘玉娘。这个是我孩儿佛留。我开着个绒线铺。这对门是我叔父李彦实。有个兄弟唤做李文道。乃是医士。我在这长街市上。算了一卦。道我有一百日灾难。千里之外可躲。我今一来躲灾。二来往南昌做些买卖。大嫂。咱三口儿辞叔父去来。〔旦云〕咱去来波。〔正末做见李彦实科云〕叔父。你孩儿去南昌做买卖。就躲灾难。今日是好日辰。特来拜辞叔父。〔李彦实云〕孩儿。你去则去。路上小心者。〔正末向李文道云〕兄弟。好看觑家中。〔李文道云〕哥哥早些儿回来。〔正末云〕叔父。您孩儿今日便索长行也。〔做出门科旦云〕李大你今日做买卖去。我有句话敢说么。〔正末云〕有何说。〔旦云〕小叔叔时常调戏我。〔正末怒云〕噤声。我在家时不说。及至今日临行说这等言语。大嫂。再也休提。你则好看家中。小心在意者。〔唱〕
　　【仙吕赏花时】则为你叔嫂从来情性乖。我因此上将伊曾劝解。〔旦悲科云〕你去了。我怎了也。〔正末唱〕你可便省烦恼莫伤怀。你则照管这家私里外。〔带云〕别的不打紧。〔唱〕你是必好觑当小婴孩。
　　〔旦云〕这个我自知道。则要你挣者。〔正末唱〕
　　【幺篇】则俺这男子为人须。我向这外府他乡做买卖。〔旦云〕你则是早些回来。〔正末唱〕休则管泪盈腮。多不到一年半载。但得些利便回来。〔同旦下〕
　　〔李彦实云〕李文道。你哥哥做买卖去了。你无事休到嫂嫂家去。我若知道。不道的饶了你哩。〔诗云〕正是叔嫂从来要避嫌。况他男儿为客去江南。你若无事到他家里去。我一准拏来打十三。〔同下〕
　　〔音释〕
　　争上声　斋上声
　　第一折
　　〔旦上云〕妾身刘玉娘是也。有丈夫李德昌贩南昌买卖去了。今日无甚事。我开开这绒线铺。看有甚么人来。〔李文道上云〕自家李文道便是。开着个生药铺。人顺口都叫我做赛卢医。有我哥哥李德昌做买卖去了。则有俺嫂嫂在家。我一心看上他。争奈俺父亲教我不要往他家去。如今瞒着父亲。推看他去。就调戏他。肯不肯不折了本。来到门首也。我自过去。〔见旦科云〕嫂嫂。自从哥哥去后。不曾来望得你。〔旦云〕你哥哥不在家。你来怎么。〔李云〕我来望你吃锺茶。有甚么事。〔旦云〕这厮来的意思不好。我叫父亲去。父亲。〔李彦实上云〕是谁叫我。〔旦云〕是您孩儿。〔李彦实云〕孩儿。你叫我怎的。〔旦云〕小叔叔来房里调戏我来。因此与父亲说。〔李彦实见科云〕你又来这里怎的。〔做打文道下〕〔李彦实云〕若那厮再来。你则叫我。不道的饶了他哩。我打那弟子孩儿去。〔下〕〔旦云〕似这般几时是了。我收了这铺儿。李德昌。你几时来家。兀的不痛杀我也。〔下〕〔正末挑担上云〕是好大雨也呵。〔唱〕
　　【仙吕点绛唇】七月纔初。孟秋时序。犹存暑。穿着这单布衣服。怎避这悬麻雨。
　　【混江龙】连阴不住。荒郊一望水模糊。我则见雨迷了山岫。云锁了青虚。〔带云〕这雨大不大。〔唱〕云气深如倒悬着东大海。雨势大似翻合了洞庭湖。好教我满眼儿没处寻归路。黑暗暗云迷四野。白茫茫水渰长途。
　　〔云〕这雨越下的大了也。〔唱〕
　　【油葫芦】恰便似画出潇湘水墨图。淋的我湿渌渌。更那堪吉丢古堆波浪渲城渠。你看他吸留忽剌水流乞留曲律路。更和这失留疎剌风摆希留急了树。怎当他乞纽忽浓的泥。更和他疋丢扑搭的淤。我与你便急章拘诸慢行的赤留出律去。我则索滴羞跌屑整身躯。
　　【天下乐】百忙里鞋儿断了乳。好着我难行。也是我穷对付。扯将这蒲包上■〈〈禾禾〉〉麻且系住。淋的我头怎抬。走的我脚怎舒。好着我眼巴巴无是处。
　　〔云〕远远的一座古庙。我且向庙中避雨咱。〔放担科〕〔云〕我放下这担儿。原来是五道将军庙。多年倒塌了。好是凄凉也。〔唱〕
　　【醉中天】折供卓撑着门户。野荒草徧阶除。〔云〕五道将军爷爷。自家李德昌便是。做买卖回来。望爷爷保护咱。〔唱〕我这里捻土焚香画地炉。我拜罢也忙瞻顾。多谢神灵佑护。望爷爷金鞭指路。则愿无灾殃早到乡闾。
　　〔云〕一场好大雨也。衣服行李尽都湿了。我脱下这衣服来试晒咱。〔唱〕
　　【醉扶归】我这里扭我这单布袴。晒我这湿衣服。〔云〕怎生这般漏。哦。元来是这屋宇坍塌了。所以这般漏。我试看这行李咱。〔唱〕我则怕盖行李的油单有漏处。我与你须索从头觑。〔云〕且喜得都不曾湿。嗨。可怎生这等漏得紧。〔唱〕奇恠这两三番揩不干我这额颅。〔云〕可是为甚么。呆汉。你慌怎的。〔唱〕可忘了将我这湿渌渌头巾去。
　　〔云〕我脱下这衣服来晒咱。〔做脱衣科〕我出这庙门看天色咱。〔做出门科〕哎呀。我这一会增寒发热起来。可怎了也。〔唱〕
　　【一半儿】恰便是小鹿儿扑扑地撞我胸脯。火块似烘烘烧我肺腑。〔云〕敢是我这身体不洁凈。触犯神灵。望金鞭指路。圣手遮拦。〔唱〕莫不是腥臊臭秽把你这神道触。〔云〕李德昌。你差了也。既为神灵。怎见俺众生过犯。〔唱〕我可也重思虑。〔带云〕我猜着这病也。〔唱〕多敢是一半儿因风一半儿雨。
　　〔云〕可怎生得一个人来寄信与我浑家。教他来看我也好。我且歇息咱。〔外扮高山挑担子上云〕阿呀。好大雨也。来到这五道将军庙躲躲雨咱。〔做放下担儿科云〕老汉高山是也。龙门镇人氏。嫡亲的两口儿。有个婆婆。每年家赶这七月七入城来卖一担魔合罗。刚出的这门。四下里布起云来。则是盆倾瓮瀽相似。早是我那婆子着我拿着两块油单纸。不是都坏了。我试看咱。谢天地不曾坏了一个。这个鼓儿是我衣饭盌儿。着了雨皮松了也。我摇一摇还响哩。〔正末云〕兀的不有人来也。惭愧。〔唱〕
　　【金盏花】淋的来不寻俗。猛听得早眉舒。那里这等不朗朗摇动蛇皮鼓。我出门来观觑。他能迭落快铺谋。他有那关头的蜡钗子。压鬓的骨头梳。他有那乞巧的泥媳妇。消夜的闷葫芦。
　　〔正末做■〈扌班〉过揖云〕老的祗揖。〔高山云〕阿呀。有鬼也。〔正末云〕我不是鬼。我是人。〔高山云〕你是人。做这短见勾当。先叫我一声。我便知道是人。你猛可里■〈扌班〉将过来唱喏。多年古庙。前后没人。早是我也若是第二个。不諕杀了。〔高山挝土科正末云〕你待怎么。〔高山云〕惊了我顖子哩。〔正末云〕老的。小人也是货郎儿。老的你进来坐一坐咱。〔高山云〕老汉与你坐一坐。你勒着手帕做甚么。〔正末云〕老的。我在这庙里避雨。脱的衣服早了。冒了些风寒。老的。你如今那里去。〔高山云〕我往城里做买卖去。〔正末云〕老的。怎生与我寄个信去咱。〔高山云〕哥哥。我有三桩戒愿。一不与人家作媒二不与人家做保。三不与人家寄信。〔正末云〕自家河南府。在城醋务巷居住。小人姓李名德昌。嫡亲的三口儿。浑家刘玉娘。孩儿佛留。小人往南昌做买卖去。如今利增百倍也。〔高山起身云〕住住住。〔出门看科云〕这里有避雨的。都来一搭儿说话咱。有也无。〔入见正末云〕有你这等人。谁问你说出这个话来。倘或有人听的。图了你财。致了你命。不干生受了一场。你知道我是甚么人。便好道画虎画皮难画骨。知人知面不知心。〔正末云〕这那里便有贼。老的。我如今感了风寒。一卧不起。只望老的你便寄个信与俺浑家。教他来看我。若不肯寄信去。我有些好歹。就是老的误了我性命。〔高山云〕那个央人的倒会放刁。我今日破了戒。我则寄你这一个信。你在那里住坐。有甚么门面铺席。两邻对门是甚么人家。说的我知道。你则将息你那病症。〔正末唱〕
　　【后庭花】俺家里有一遭新板闼。住两间高瓦屋。隔壁儿是个熟食店。对门儿是个生药局。怕老的若有不是处。你则问那里是李德昌家绒线铺。街坊每他都道与。
　　〔高山云〕我知道了。你放心。〔正末云〕老的在心者。是必走一遭去。〔唱〕
　　【赚煞】你是必记心怀。你可也休疑虑。不是我嘱咐了重还嘱咐。争奈自己躭疾难动举。你教他借马寻驴莫踌躇。争奈纸笔全无。怎写平安两字书。老的只要你莫阻。说与俺看家拙妇。教他早些来把我这病人扶。〔下〕
　　〔高山云〕出的这庙门来。住了雨也。则今日往城里卖魔合罗。就与李德昌寄信走一遭去。〔下〕
　　〔音释〕
　　服房夫切　岫音袖　渰音淹　渌音虑　渲疎选切　淤音迂　■〈〈禾禾〉〉音顷　捻音聂　坍他蓝切　揩楷平声　触音楚　瀽音蹇　盌与碗同　俗词疽切　不音补　谋音模　■〈扌班〉音班　顖音信　闼音塔　屋音坞　局音矩
　　第二折
　　〔李文道上云〕自家李文道。今日无甚事。我且到这药铺门前觑者。看有甚么人来。〔高山上云〕老汉高山是也。来到这河南府城里。不知那里是醋务巷。我放下这担儿。试问人咱。〔见李文道科云〕哥哥。敢问那里是醋务巷。〔李文道云〕你问他怎的。〔高山云〕这里有个李德昌。他去南昌做买卖回来。利增百倍。如今在城南五道将军庙里染病。教我与他家寄个信。〔李文道背云〕好了。〔回云〕老的。这是小醋务巷。还有大醋务巷。你投东往西行。投南往北走。转过一个湾儿。门前有株大槐树。高房子。红油门儿。绿油窗儿。门上挂着斑竹帘儿。帘儿下卧着个哈叭狗儿。则那便是李德昌家。〔高山云〕谢了哥哥。〔做挑担行科〕好哥哥说与我投东往西行投南往北走。转过湾儿。门前一株大槐树。高房子。红油门儿。绿油窗儿。挂着斑竹帘儿。帘儿下卧着个哈叭狗儿。假若走了那哈叭狗儿。我那里寻去。〔下〕〔李文道云〕便好道人有所愿。天必从之。他如今得病了。我也不着嫂嫂知道。我将这服毒药走到城外药杀他。那其间老婆也是我的。钱物也是我的。凭着我一片好心。天也与我半盌饭吃。〔下〕〔旦同倈儿上云〕妾身刘玉娘。自从丈夫李德昌南昌做买卖去了。音信皆无。今日开开这铺儿。看有甚么人来。〔高山上云〕走杀我也。把那贼弟子孩儿。他说道还有个大醋务巷。那里不走过来。〔放下担科云〕我把那精驴贼丑生弟子孩儿。原来则这个醋务巷。着我沿城走了一遭。左右则在这里。〔旦出门见科云〕兀那老子。好不晓事。人家做买卖去处。你当着门做甚么。〔高山云〕你看我的造物。头里着个弟子孩儿哄的我走了一日。如今又着这婆娘抢白我。哎。高山。你也怨你自己当初不与李德昌寄信。可也没这场勾当。〔旦云〕兀那老的。你那里见李德昌来。请家里吃茶波。〔高山云〕搅了你家买卖。〔旦云〕老的。你那里见李德昌来。〔高山云〕嫂子敢是刘玉娘。〔旦云〕则我便是。〔高山云〕这小的敢是佛留。〔旦云〕正是。老的你怎么知道。〔高山云〕嫂嫂。如今李德昌利增百倍。在城外五道将军庙里染病。你快寻个头口取他去。〔旦云〕多多亏了老的。等李德昌来家。慢慢的拜谢你老人家。〔来儿上云〕妳妳。我要个魔合罗儿。〔旦打倈科云〕小弟子孩儿。咱家买菜的钱也无。那得钱来。〔高山云〕你休打孩儿。我与他一个魔合罗儿。你牢牢收着。不要坏了。底下有我的名字。道是高山塑。你父亲来家呵。见了这魔合罗。我寄信不寄信。久后做个大证见哩。〔下〕〔旦云〕谁想李德昌在五道将军庙染病。我将孩儿寄在邻舍家。锁了门户。借个头口去看李德昌走一遭去来。〔下〕〔正末抱病上〕自从南昌回来。感了风寒病症。一卧不起。我央高山寄信去。教我浑家来看我。怎生这早晚不见来。李德昌。这的是时也命也运也。信不虚也呵。〔唱〕
　　【黄锺醉花阴】干着我贩卖南昌利钱好。急回来又早病魔缠着。盼家门咫尺似天遥。好教我这会儿心焦。按不住小鹿儿拘拘地跳。端的是最难熬。只一阵头疼险些就劈破了。
　　【喜迁莺】教谁来医疗。奈无人古庙萧萧。量度。又怕有歹人来到。不由人心中添懊恼。不由人不泪雨抛。迭屑屑魂飞胆落。扑速速肉颤身摇。
　　【出队子】似这般无颠无倒。越教人厮窨约。一会家阴阴的腹痛似锥挑。一会家烘烘的发热似火烧。一会家撒撒的增寒似水浇。
　　〔云〕大嫂。你在那里也呵。〔唱〕
　　【刮地风】悬望妻儿音信杳。急煎煎心痒难揉。〔云〕我出庙门望一望波。〔唱〕我这里慢腾腾行出灵神庙。举目偷瞧。我与你恰下涩道。立在檐梢。觉昏沉刚挣揣把门倚靠。我则道十分紧闭着。原来是不插拴牢。靠着时呀的门开了。滴留扑仰剌义吃一交。
　　【四门子】这的是严霜偏打枯根草。哎哟。正跌着我这残病腰。一会家疼一会家焦。想钱财莫不是无福消。一会家疼一会家焦。我将这神灵祷告。
　　〔李文道慌上〕来到这庙也。哥哥在那里。〔正末见科〕〔唱〕
　　【古水仙子】呀呀呀猛见了。嗨嗨嗨諕的我悠悠魂魄消。将将将纸钱来忙遮。把把把泥神来紧靠。慌慌慌我这里掩映着。〔李文道云〕我来望哥哥。受你兄弟两拜。〔正末唱〕他他他走将来展脚舒腰。我我我向前来仔细观了相貌。是是是我兄弟间别身安乐。请请请免拜波李文道。
　　〔云〕兄弟。我自从南昌回来。感了风寒病症。不能还家。你嫂嫂在那里。〔李文道云〕嫂嫂便来也。哥哥。你这病几日了。〔正末唱〕
　　【寨儿令】也不昨宵。则是今朝。被风寒暑湿吹着。〔李文道云〕我与哥哥把把脉咱。〔做把脉科云〕哥哥。我知道这病也。我就带将药来了。〔做调药与正末吃科〕〔正末云〕兄弟且住。等你嫂嫂来我吃。〔李文道云〕不要等他。你吃了就好了。〔正末咽科〕〔唱〕我咽下去有似热油浇。烘烘的烧五脏。火火的燎三焦。〔带云〕兄弟也。〔唱〕这的敢不是风寒药。
　　【神仗儿】他将那水调。我?的咽了不觉忽的昏迷。他把我丕的来药倒。烟生七窍。冰浸四稍。谁承望笑里藏刀。眼见的丧荒郊。
　　〔做倒科〕〔李文道云〕药倒了也。我收拾了东西回家中去来。〔下〕〔正末唱〕
　　【节节高】这厮好损人利己。不合天道。钱物又不多。要时分明要。怎生下得教哥哥身夭。更做道钱心重。情分少。枉辱没杀分金管鲍。
　　【者剌古】身躯被病执缚。难走难逃。咽喉被药把捉。难叫难号。托青天暗表。望灵神早报。行善得善。行恶得恶。天呵莫不是今年灾祸招。
　　【挂金索】我则道调理风寒。谁想他暗里藏毒药。他如今致命图财。我正是自养着家生哨。疑恠来时。不将着亲嫂嫂。万代人传。倒惹的关张笑。
　　【尾】所有金珠共财宝。一星星不剩分毫。他紧紧的将马儿驮去了。
　　〔卧卓下〕〔旦上云〕可早来到也。下的这头口。进的这庙来。怎生不见李大。原来在这供卓底下病重了也。〔做扶正末科〕李大。你骑上头口。咱家去来。〔下旦随慌上云〕谁想李大到的家中。七窍迸流鲜血死了也。须索与小叔叔说知。做一个计较。〔做唤李文道科云〕小叔叔。〔李文道上云〕这妇人害怕。叫我哩。嫂嫂。你叫我怎的。〔旦云〕您哥哥来家也。〔李文道云〕请哥哥出来。〔旦云〕李大到的家中。七窍流血死了也。〔李文道云〕死了哥哥也。有甚么难见处。哥哥做买卖去了。你家里有奸夫。见哥哥回来。你与奸夫通谋。药杀俺哥哥也。〔旦云〕我是儿女夫妻。怎下得便药杀他。〔李文道云〕俺哥哥已死了。你可要官休私休。〔旦云〕怎生是官休私休。〔李文道云〕官休。我告到官司。教你与我哥哥偿命。私休。你与我做老婆便了。〔旦云〕你是甚么言语。我宁死也不与你做老婆。〔李文道云〕我和你见官去。〔旦云〕我情愿见官去。李大。则被你痛杀我也。〔拖旦下〕〔凈扮孤引张千上〕〔诗云〕我做官人单爱钞。不问原被都只要。若是上司来刷卷。厅上打的鸡儿叫。小官是河南府的县令是也。今日坐起早衙。张千。看有告状的。着他进来。〔张千云〕理会的。〔李文道同旦上云〕你寻思波。〔旦云〕我只和你见官去。〔李文道云〕我和你见官去来。冤屈也。〔孤云〕拏过来。〔张千云〕当面。〔孤做跪科〕〔张千云〕相公。他是告状的。怎生跪着他。〔孤云〕你不知道。但来告的。都是衣食父母。〔张千喝旦跪科〕〔孤云〕你两个告甚么。〔李文道云〕小人是本处人氏。嫡亲的五口儿。这个是我嫂嫂。小人是李文道。有个哥哥李德昌。去南昌做买卖回来。利增百倍。当日来家。嫂嫂养着奸夫。合毒药杀死亲夫。大人可怜见。与小人做主咱。〔孤云〕我问你。你哥哥死了么。〔李文道云〕死了。〔孤云〕死了罢。又告甚么。〔张千云〕大人。你与他整理。〔孤云〕我那里会整理。你与我去请外郎来。〔张千云〕外郎安在。〔丑扮令史上〕〔诗云〕官人清似水。外郎白如面。水面打一和。胡涂成一片。小人是萧令史。正在司房里攒造文书。只听得一片声叫我。料着又是官人整理不下甚么词讼。我去见来。〔令史见犯人科云〕这厮我那里曾见他来。哦。这厮是那赛卢医。我昨日在他门首借条板橙也借不出来。今日也来到我这衙门里。张千。拏下去打着者。〔张拏科李做舒三个指头科云〕令史。我与你这个。〔令史云〕你那两个指头瘸。〔李文道云〕哥哥。你整理这桩事。〔令史云〕我知道。休言语。你告甚么。原告是谁。〔李文道云〕小人是原告。〔令史云〕你是原告。说你那词因来。〔李文道云〕小人是本处人氏。是李文道。有个哥哥是李德昌。去南昌做买卖。利增百倍还家。俺嫂嫂有奸夫。合毒药药杀俺哥哥。令史。与我做主咱。〔令史云〕是实么。画了字者。张千。拏过那妇人来。兀那妇人。你怎生药杀丈夫。从实招来。〔旦云〕大人可怜见。小妇人是刘玉娘。俺男儿是李德昌。南昌做买卖回来。在城外五道将军庙内染病。妾身寻了个头口。直至庙中。问着不言语。取到家中。七窍迸流鲜血。蓦然气绝而死。妾身唤小叔叔来问他。小叔叔说妾身有奸夫。妾身是儿女夫妻。怎下的药杀男儿。大人。妾身并无奸夫。〔令史云〕不打也不招。张千。与我打着者。〔张千打科〕〔令史云〕你招了罢。〔旦云〕小妇人并无奸夫。〔令史云〕不打不招。张千。与我打着者。〔张千又打科〕〔旦云〕住住住。我待不招来。我那里受的这等拷打。我且含糊招了罢。是我药杀俺男儿来。〔孤云〕你休招。招了就是死的了也。〔令史云〕他既招了。将枷来枷了。下在死囚牢中去。〔孤云〕张千。取枷来上了枷者。〔张千云〕枷上了。下在牢中去。〔旦云〕天那。谁人与我做主也呵。〔下〕〔孤云〕令史。你来。恰纔那人舒着手与了你几个银子。你对我实说。〔令史云〕不瞒你说。与了五个银子。〔孤云〕你须分两个与我。〔同下〕
　　〔音释〕
　　着池烧切　咫音止　度多劳切　落音涝　颤音战　窨音荫　约音杳　揉与挠同　涩音瑟　乐音涝　药音耀　?乖上声　窍巧去声　缚房包切　捉之卯切　号平声　恶音袄　哨妻笑切　剩音盛　迸逋梦切　刷双寡切　瘸渠靴切　蓦音陌
　　第三折
　　〔外扮府尹引张千上〕〔诗云〕滥官肥马紫丝缰。猾吏春衫簌地长。稼穑不知谁坏却。可教风雨损农桑。老夫完颜女直人氏。完颜者姓王。普察姓李。老夫自幼读书。后来习武。为俺祖父多有功勋。因此上子孙累辈承袭。为官为将。这河南府官浊吏弊。往往陷害良民。圣人亲笔点差老夫为府尹。因老夫除邪秉正。勑赐势剑金牌。先斩后奏。老夫上任三个日头。今日升厅。坐起早衙。怎生不见掌案当该司吏。〔张千云〕当该司吏。大人呼唤。〔令史上云〕来了。来了。〔见科〕〔府尹云〕你是司吏。〔令史云〕小的是。〔府尹云〕兀那厮。你听者。圣人为你这河南府官浊吏弊。勑赐老夫势剑金牌。先斩后奏。若你那文卷有半点差错。着势剑金牌先斩你那驴头。有合佥押的文书。拏来我佥押。〔令史云〕有有有。就把这一宗文卷大人看。〔府尹看科云〕这是那一起。〔令史云〕这是刘玉娘药死亲夫。招状是实。则要大人判个斩字。〔府尹云〕刘玉娘因奸药死丈夫。这是犯十恶的罪。为何前官手里不就结绝了。〔令史云〕则等大人到来。〔府尹云〕待报的囚人在那里。〔令史云〕见在死囚牢中。〔府尹云〕取来。我再审问。〔令史云〕张千。去牢中提出刘玉娘来。〔张千云〕理会的。〔旦上云〕哥哥唤我做甚么。〔张千云〕你见大人去。〔令史云〕兀那妇人。如今新官到任。问你。休说甚么。你若胡说了。我就打死你。张千。押上厅去。〔张千云〕犯妇当面。〔旦跪科〕〔府尹云〕则这个是那待报的女囚。〔令史云〕则他便是。〔府尹云〕兀那女囚。你是刘玉娘。你怎生因奸药死丈夫。恐怕前官枉错了。你有不尽的言词。从实说来。我与你做主咱。〔旦云〕小妇人无有词因。〔府尹云〕既他囚人口里无有词因。则管问他怎么。将笔来我判个斩字。押出市曹杀坏了者。〔张千押旦出科〕〔旦云〕天也。谁人与我做主也呵。〔正末扮张鼎上云〕自家姓张名鼎。字平叔。在这河南府做着个六案都孔目。掌管六房事务。奉相公台旨。教我劝农已回。今日升厅坐衙。有几宗合佥押的文书相公行佥押去。我想这为吏的扭曲作直。舞文弄法。只这一管笔上。送了多少人也呵。〔唱〕
　　【商调集贤宾】这些时曹司里有些勾当。我这里因佥押离了司房。我如今身躭受公私利害。笔尖注生死存亡。详察这生分女作歹为非。更和这忤逆男随波逐浪。我可又奉官人委付将六案掌。有公事怎敢仓皇。则听的冬冬传击鼓。偌偌报撺箱。
　　【逍遥乐】我则抬头观望。官长升厅。静悄悄有如听讲。我索整顿了衣裳。正行中举目参详。见雄纠纠公人如虎狼。推拥着个得罪的婆娘。则见他愁眉泪眼。带锁披枷。莫不是竞土争桑。
　　〔云〕则见禀墙外一个待报的犯妇。不知为甚么。好是凄惨也呵。〔唱〕
　　【金菊香】我则见湿浸浸血污了旧衣裳。多应是碜可可的身躭着新棒疮。更那堪死囚枷压伏的驼了脊梁。他把这粉颈舒长。伤心处泪汪汪。
　　〔云〕你看那受刑的妇人。必然冤枉。带着枷锁。眼泪不住点儿流下。古人云。存乎人者莫良于眸子。眸子不能掩其恶。又云。观其言而察其行。审其罪而定其政。〔唱〕
　　【醋葫芦】我孜孜的觑了一会。明明的观了半晌。我见他不平中把心事暗包藏。婆娘家怎生遭这般冤屈网。偏惹得带枷吃棒。休休休道不的自己枉着忙。
　　【幺篇】我这里慢慢的转过两廊。迟迟的行至禀堂。他那里哭啼啼口内诉衷肠。我待两三番推阻不问当。〔张千云〕刘玉娘。你告这个孔目哥哥。他与你做主。〔旦扯住正末衣科云〕哥哥救我咱。〔正末唱〕他紧拽定衣服不放。不由咱不与你做商量。
　　〔云〕张千。把那妇人唤至跟前。我问他。〔张千云〕刘玉娘近前来。〔旦跪科〕〔正末云〕兀那妇人。说你那词因我听咱。〔旦诉词云〕哥哥停嗔息怒。听妾身从头分诉。李德昌本为躲灾。贩南昌多有钱物。他来到庙中困歇。不承望感的病促。到家中七窍内迸流鲜血。知他是怎生服毒。进入门当下身亡。慌的我去叫小叔叔。他道我暗地里养着奸夫。将毒药药的亲夫身故。不明白拖到官司。吃棍棒打拷无数。我是个妇人家怎熬这六问三推。葫芦提屈画了招伏。我须是李德昌绾角儿夫妻。怎下的胡行乱做。小叔叔李文道暗使计谋。我委实的衔冤负屈。〔正末云〕兀那妇人。我替你相公行说去。说准呵你休欢喜。说不准呵休烦恼。张千。且留人者。〔张千云〕理会的。〔末见科云〕大人。小人是张鼎。替大人下乡劝农已回。听的大人升厅坐衙。有几宗合佥押文书请相公佥押。〔府尹云〕这个便是六案都孔目张鼎。这人是个能吏。有甚么合禀的事你说。〔正末递文书科〕〔府尹云〕这是甚么文书。〔正末唱〕
　　【金菊香】这的是打家劫盗勘完的赃。这个是犯界茶盐取定的详。这公事正该咱一地方。这个是新下到的符样。这个是官差纳送远仓粮。
　　〔府尹云〕这宗是甚么文卷。〔正末唱〕
　　【醋葫芦】这的是沿河道便盖桥。这的是随州城新置仓。这的是王首和那陈立赖人田庄。这的是张千殴打李万伤。〔带云〕怕官人不信呵。〔唱〕勾将来对词供状。这的是王阿张数次骂街坊。
　　〔府尹云〕再无了文卷也。〔正末云〕相公。再无了。〔府尹云〕都着有司发落去。张鼎。与你十个免帖。放你十日休假。假满之后。再来办事。〔正末云〕谢了相公。〔做出门科〕〔张千云〕孔目哥哥。这件事曾说来么。〔正末云〕我可忘了也。〔唱〕
　　【幺篇】又不是公事忙。不由咱心绪穰。若有那大公事失误了惹下灾殃。这些儿事务你早不记想。早难道贵人多忘。张千呵且教他暂时停待莫慌张。
　　〔云〕我只禀事。忘了。我再向大人行说去。〔张千云〕哥哥可怜见。与他说一声。〔正末再见科〕〔府尹云〕张鼎。你又来说甚么。〔正末云〕大人。恰纔出的衙门。只见禀墙外有个受刑妇人。在那里声冤叫屈。知道的是他贪生怕死。不知道的则道俺衙门中错断了公事。相公试寻思波。〔府尹云〕这桩事是前官断定。萧令史该房。〔正末云〕萧令史。我须是六案都孔目。这是人命重事。怎生不教我知道。〔令史云〕你下乡劝农去了。难道你一年不回。我则管等着你。〔正末云〕将状子来我看。〔令史云〕你看状子。〔正末看科云〕供状人刘玉娘。见年三十五岁。系河南府在城録事司当差民户。有夫李德昌。将带资本课银一十锭。贩南昌买卖。前去一年。并无音信。至七月内。有不知姓名男子一个来寄信。说夫李德昌在五道将军庙中染病。不能动止。玉娘听言。慌速雇了头口。直至城南庙中。扶策到家。入门气绝。七窍迸流鲜血。玉娘即时报与小叔叔李文道。有小叔叔说玉娘与奸夫同谋。合毒药药杀丈夫。所供是实。并无虚捏。相公。这状子不中使。〔令史云〕买不的东西。可知不中使。〔正末云〕四下里无墙壁。〔令史云〕相公在露天坐衙哩。〔正末云〕上面都是窟笼。〔令史云〕都是老鼠咬破的。〔正末云〕相公不信呵。听张鼎慢慢说一遍。〔府尹云〕你说我听。〔正末云〕供状人刘玉娘年三十五岁。系河南府在城録事司当差民户。有夫李德昌。将带资本课银一十锭。贩南昌买卖。这十锭银可是官收了。苦主收了。〔令史云〕不曾收。〔正末云〕这个也罢。前去一年。并无音信。于七月内。有不知姓名男子前来寄信。相公。这寄信人多大年纪。曾勾到官不曾。〔令史云〕不曾勾他。〔正末云〕这个不曾勾到官。怎么问得。又道夫主李德昌在五道将军庙中染病。不能动止。玉娘听说。慌速雇了头口。到于城南庙中。扶策到家。入门气绝。七窍迸流鲜血。玉娘即时报与小叔叔李文道。小叔叔说玉娘与奸夫同谋。相公。这奸夫姓张姓李姓赵姓王。曾勾到官不曾。〔令史云〕若无奸夫。就是我。〔正末云〕合毒药药杀丈夫。相公。这毒药在谁家合来。这服药好歹有个着落。〔令史云〕若无人合这药。也就是我。〔正末云〕相公。你想波。银子又无。寄信人又无。奸夫又无。合毒药人又无。谋合人又无。这一行人都无。可怎生便杀了这妇人。〔府尹云〕萧令史。张鼎说这文案不中使。〔令史云〕张孔目。你也多管。干你甚么事。〔正末云〕萧令史。我与你说。人命事关天关地。非同小可。古人云。系狱之囚。日胜三秋。外则身苦。内则心忧。或笞或杖。或徒或流。掌刑君子。当以审求。赏罚国之大柄。喜怒人之常情。勿因喜而增赏。勿以怒而加刑。喜而增赏。犹恐追悔。怒而加刑。人命何辜。这的是霜降始知节妇苦。雪飞方表窦娥冤。〔唱〕
　　【幺篇】早是这为官的性忒刚。则你这为吏的见不长。则这一桩公事总荒唐。那寄信人怎好不细访。更少这奸夫招状。〔带云〕相公。你想波。〔唱〕可怎生葫芦提推拥他上云阳。
　　〔令史云〕大人。张鼎骂你葫芦提也。〔府尹云〕张鼎。是谁葫芦提。〔令史云〕张鼎说。大人葫芦提。〔府尹云〕张鼎。是谁葫芦提。〔正末跪科〕小人怎敢。〔府尹云〕张鼎。这刘玉娘因奸杀夫。是前官断定的文案。差错是萧令史该管。你怎生说老夫葫芦提。我理任三日。就说我葫芦提。这以前须不是我在这里为官。兀那厮。近前来。这桩事就分付与你。三日便要问成。问不成。呵我不道的饶了你哩。哎。〔词云〕你个无端的贼吏奸猾。将老夫一谜里欺压。刘玉娘因奸杀夫。须则是前官问罢。你道是文卷差迟。你道是其中有诈。合毒药是李四张三。养奸夫是赵二王大。寄信人何姓何名。谋合人或多或寡。不由俺官长施行。则随你曹司掌把。你对谁行大叫高呼。公然的没些惧怕。我分付你这宗文卷。更限着三日严假。则要你审问推详。使不着舞文弄法。你问的成呵我与你写表章骑驿马。呈都省奏圣人。重重的赐赏封官。问不成呵。将你个赛隋何。欺陆贾。挺曹司。翻旧案。赤瓦不刺海猢孙头。尝我那明晃晃势剑铜■〈釒算斤〉。〔下〕〔令史云〕左右你的头硬。便试一试铜■〈釒算斤〉。也不妨事。〔诗云〕得好休时不肯休。偏要立限当官决死囚。正是是非只为多开口。烦恼皆因强出头。〔下〕〔正末云〕张鼎。这是你的不是了也。〔唱〕
　　【后庭花】揽这场不分明的腌勾当。今日将平人来无事讲。你早则得福也萧司吏。则被你送了人也刘玉娘。我这里自斟量。则俺那官人要个明降。这杀人的要见伤。做贼的要见赃。犯奸的要见双。一行人怎问当。
　　【双鴈儿】多则是没来由葫芦提打关防。待推辞早承向。眼见得三日时光如反掌。教我待不慌来怎不慌。待不忙来怎不忙。
　　〔云〕张千。将刘玉娘下在死囚牢中去。〔张千云〕理会的。〔正末唱〕
　　【浪里来煞】那刘玉娘罪责虚。萧令史口诤强。我把那衔冤负屈是非场。离家枉死李德昌。知他来怎生身丧。我直教平人无事罪人偿。〔下〕
　　〔音释〕
　　簌音速　勋与勋同　忤音悟　撺粗酸切　纠音九　碜参上声　晌音赏　物音务　促音取　毒东卢切　叔音暑　伏房夫切　屈丘雨切　穰仁张切　捏音聂　猾呼佳切　压羊架切　法方雅切　■〈釒算斤〉音茶　腌掩平声
　　第四折
　　〔正末上云〕自家张鼎是也。奉相公台旨。与我三日假限。若问成呵。有赏。问不成呵。教我替刘玉娘偿命。张鼎。这是你的不是了也。〔唱〕
　　【中吕粉蝶儿】投至我勘问出强贼。早忧愁的寸肠粉碎。闷恹恹废寝忘食。你教我怎研穷。难决断。这其间详细。索用心机。要搜寻百谋千计。
　　【醉春风】我好意儿劝他家。将一个恶头儿揣与自己。原来口是祸之门。张鼎也你今日个悔。悔。则要你那万法皆明。出脱的众人无事。全在你寸心不昧。
　　〔云〕张千。押过那刘玉娘来。〔张千云〕理会的。犯妇当面。〔旦跪科〕〔正末唱〕
　　【叫声】虎狼似恶公人。可扑鲁拥推拥推阶前跪。我则见喑着气吞着声把头低。
　　〔云〕张千。且疎了他那枷者。〔张千云〕理会的。〔做卸枷科旦起身拜云〕谢了孔目。我改日送烧饼盒儿来。〔做走科〕〔正末云〕那里去。你去了呵。我替你男儿偿命那。〔旦云〕我则道饶了我来。〔正末云〕兀那妇人。你说你那词因来。若说的是呵。万事罢论。若说的不是呵。张千。准备下大棒子者。〔唱〕
　　【喜春来】你道是衔冤负屈吃尽亏。则你这致命图财本是谁直打的皮开肉绽悔时迟。不是我强罗织。早说了是便宜。
　　〔旦云〕孔目哥哥。打死孩儿也。则是屈招了。〔正末唱〕
　　【红绣鞋】我领了严假限一朝两日。你恰纔支吾到数次十回。又惹场六问共三推。听了你一篇话。全无有半星实。我跟前怎过得。
　　【迎仙客】比及下桚指。先浸了麻槌。行杖的腕头加气力。直打得紫连青。青间赤。枉惹得棍棒临逼。待悔如何悔。
　　〔旦云〕便打杀我。则是屈招了也。〔正末唱〕
　　【白鹤子】你道是便死呵则是屈。硬抵对不招实。〔带云〕我不问你别的。〔唱〕则问你出城时主何心。则他那入门死因何意。
　　〔云〕兀那妇人。我问你。〔唱〕
　　【幺篇】莫不他同买卖是新伴当。〔旦云〕我不知道。〔正末唱〕莫不是原茶酒旧相知。他可也怎生来寄家书。因甚上通消息。
　　〔旦云〕孔目哥哥。我忘了那个人也。〔正末云〕你近前来。我打与你个模样儿。〔旦云〕日子久了。我忘了也。〔正末唱〕
　　【幺篇】那厮身材是长共短。肌肉儿瘦和肥。他可是面皮黑面皮黄。他可是有髭■〈髟上力下〉无髭■〈髟上力下〉。
　　〔旦云〕我想起些儿也。〔正末云〕惭愧。圣人道视其所以。观其所由。察其所安。人焉廋哉。〔唱〕
　　【幺篇】投至得推详出贼下落。搜寻的案完备。兀的不熬煎的我鬓斑白。烦恼的我心肠碎。
　　〔云〕兀那妇人。〔唱〕
　　【幺篇】莫不是身居在小巷东。家住在大街西。他可是甚坊曲甚庄村。何姓字何名讳。
　　〔云〕我再问你咱。〔唱〕
　　【幺篇】莫不是买油面为节食。莫不是裁段疋作秋衣。我问你为何事离宅院。有甚干来城内。
　　〔云〕张千。明日是甚日。〔张千云〕明日是七月七。〔旦云〕孔目哥哥。我想起来也。当年正是七月七。有一个卖魔合罗的寄信来。又与了我一个魔合罗儿。〔正末云〕兀那妇人。你那魔合罗有也无。如今在那里。〔旦云〕如今在俺家堂阁板儿上放着哩。〔正末云〕张千。与我取将来。〔张千云〕理会得。〔做行科〕我出的这门。来到这醋务巷。问人来。这是刘玉娘家里。我开开这门。家堂阁板上有个魔合罗。我拿着去。出的这门。来到衙门也。孔目哥哥。兀的不是个魔合罗儿。〔正末云〕是好一个魔合罗儿也。张千。装香来。魔合罗。是谁图财致命。李德昌怎生入门就死了。你对我说咱。〔唱〕
　　【叫声】你曾把愚痴的小孩提。教诲教诲的心聪慧。若把这冤屈事说与勘官知。
　　【醉春风】不强似你教幼女演裁缝。劝佳人学绣刺。要分别那不明白的重刑名。魔合罗全在你。你若出脱了这妇衔冤。我教人将你享祭。煞强如小儿博戏。
　　〔云〕魔合罗。你说波。可怎不言语。想当日狗有展草之恩。马有垂缰之报。禽兽尚然如此。何况你乎。你既教人拨火烧香。你何不通灵显圣。可怜负屈衔冤鬼。你指出图财致命人。〔唱〕
　　【滚绣球】我与你曲湾湾画翠眉。宽绰绰穿绛衣。明晃晃凤冠霞帔。妆严的你这样何为。你若是到七月七。那其间乞巧的。将你做一家儿燕喜。你可便显神通百事依随。比及你露十指玉笋穿针线。你怎不起一点朱唇说是非。教万代人知。
　　〔云〕魔合罗。是谁杀了李德昌来。你对我说咱。〔唱〕
　　【倘秀才】枉塑你似观音像仪。怎无那半点儿慈悲面皮。空着我盘问你你将我不应对。我彻上下。细观窥。到底。
　　〔正末做见字科云〕有了也。〔唱〕
　　【蛮姑儿】我则道在那壁。原来在这里。谁想这底座儿下包藏着杀人贼。呼左右。上阶基。谁把高山认的。
　　〔云〕张千。你认的高山么。〔张千云〕我认的。〔正末云〕你与我一步一棍打将来。〔张千云〕理会的。我出的衙门来试看咱。〔高山上云〕我去城里讨魔合罗钱去咱。〔张千做拿科云〕快走。衙门里等你哩。〔高山云〕哎呀。打杀我也。〔做见跪科〕〔正末云〕你便是那高山。〔高山云〕是便是。不知犯甚罪。被这厮流水似打将来。〔正末云〕兀那老子。你曾与人寄信来么。〔高山云〕老汉自小有三戒。一不作媒。二不做保。三不寄信。我不曾与人寄信。〔正末云〕着这老子画了字者。〔高山云〕我不曾寄信。教我画什么字。〔正末云〕兀那老子。这魔合罗是谁塑的。〔高山云〕是我塑的。〔正末云〕着那妇人出来。〔旦见高云〕老的。你认的我么。〔高山云〕姐姐。你敢是刘玉娘。你那李德昌好么。〔旦云〕李德昌死了也。〔高山云〕死了也。到是一个好人来。〔正末云〕可不道你不曾寄信。〔高山云〕我则寄了这一遭儿。〔正末云〕兀那老子。你怎生图财致命了李德昌。你从实招来。〔高山诉词云〕听我老汉一一说真实。孔目哥哥自思忆。去年时遇七月七。来到城里觅衣食。行到城南五道庙。慌忙合掌去参谒。忽然有个李德昌。正在庙中染病疾。哭哭啼啼相烦我。因此替他传信息。一生破戒只这遭。谁想回家救不得。老汉担里无过魔合罗。并没一点砒霜一寸铁。怎把走村串疃货郎儿。屈勘做了图财致命杀人贼。〔正末云〕兀那老子。你与我实诉者。〔高山云〕正面儿的头戴凤翅盔。身穿锁子甲。手里仗着剑。左壁厢一个。戴黑楼兜子。身穿着绿襕。手拿着一管笔。挟着个纸簿子。右壁厢一个。青脸獠牙。朱红头发。手拿着狼牙棒。〔正末云〕那个不是泥的。〔高山云〕你叫我实塑。〔正末云〕张千。与我打这老子。〔张千做打科〕〔正末唱〕
　　【快活三】魔合罗是你塑的。这高山是你名讳。今日个倂赃拿贼更推谁。你刬地硬抵着头皮儿对。
　　【鲍老儿】须是你药杀他男儿又带累他妻。呀你畅好会使拖刀计。漾一个瓦块儿在虚空里怎生住的。呀。到了呵须按实田地。不要你狂言诈语。花唇巧舌。信口支持。则要你依头缕当。分星劈两。责状招实。
　　〔高山云〕孔目哥哥。休道招状。我等身图也敢画与你。〔做画字科〕〔正末云〕兀那老子。你近前来我问你波。〔唱〕
　　【鬼三台】你和他从头里。传消息。沿路上曾撞着谁。〔高山云〕我不曾撞着人。〔正末云〕兀那老子。比及你见刘玉娘呵。城中先见谁来。〔高山云〕我想起来也。我入的城来。撒了一胞尿。〔正末云〕谁问你这个来。〔高山云〕我入城时。曾问人来。那人家门首吊着个龟盖。〔正末云〕敢是鳖壳。〔高山云〕直这等鳖杀我也。他那门前又有个石船。〔正末云〕敢是石碾子。〔高山云〕若是碾着。骨头都粉碎了。我见里面坐着个人。那厮是个兽医。〔正末云〕敢是个太医。〔高山云〕是个兽医。〔正末云〕怎生认的他是兽医。〔高山云〕既不是兽医。怎生做出这驴马的勾当。他叫做甚么赛卢医。〔正末云〕刘玉娘。你认的赛卢医么。〔旦云〕他就是我小叔叔。〔正末云〕你叔嫂可和睦么。〔旦云〕俺不和睦。〔正末唱〕听言罢。闷渐消。添欢喜。这官司纔是实。呼左右问端的。这医人与谁相识。
　　〔云〕张千。将这老子打上八十。为他不应塑魔合罗。打着者。〔张千打科云〕六十。七十。八十。抢出去。〔高山云〕哥哥为甚么打我这八十。〔张千云〕为你不应塑魔合罗。〔高山云〕塑魔合罗打了八十。若塑个金刚就割下头来。〔下〕〔正末云〕张千。将刘玉娘提在一壁。你与我唤将赛卢医来。〔张千云〕我出的这衙门来。这个门儿就是。赛卢医在家么。〔李文道上云〕谁唤哩。我开门看咱。哥哥叫我怎的。〔张千云〕我是衙门张千。孔目哥哥相请。〔李文道云〕咱和你去来。〔张千云〕到也。我先过去。〔报科〕赛卢医来了也。〔正末云〕着他进来。〔见科〕〔李文道云〕孔目哥哥。叫我有何事。〔正末云〕老相公夫人染病。这是五两银子。权当药资。休嫌少。〔李文道云〕要什么药。〔正末唱〕
　　【剔银灯】他又不是多年旧积。则是些冷物重伤了脾胃。则你那建中汤我想也堪医治。你则是加些附子当归。〔李文道云〕我随身带着药。拿与老夫人吃去。〔张千云〕将来我送去。〔做送药回科〕〔正末与张千做耳喑科云〕张千。你看老夫人吃药如何。〔张千云〕理会的。〔下随上云〕孔目哥哥。老夫人吃了药。七窍迸流鲜血死了也。〔正末云〕赛卢医。你听得么。老夫人吃下药七窍迸流鲜血死了也。〔李文道慌科云〕孔目哥哥救我咱。〔正末云〕我如今出脱你。你家里有甚么人。〔李文道云〕我有个老子。〔正末云〕多大年纪了。〔李文道云〕俺老子八十岁了。〔正末云〕老不加刑。则是罚赎。赛卢医。你若舍的你老子。我便出脱的你。你若舍不的呵。出脱不的你。〔李文道云〕谢了哥哥。〔正末云〕我如今说与你。我便道赛卢医。你说小的。我便道谁合毒药来。你便道是俺老子来。我便道谁生情造意来。你便道是俺老子来。我便道谁拿银子来。你便道是俺老子来。我便道不是你么。你便道并不干小的事。你这般说。纔出脱的你。〔李文道云〕谢了哥哥。〔正末云〕张千。你着他司房里去。你与我一步一棍打将那老子来者。〔唱〕那老子我亲身的。问他是实。〔带云〕张千。〔唱〕你只道见有人当官来告执。
　　【蔓青菜】你说道是新刷卷的张司吏。一径的将你紧勾追。教我火速来唤你。但若有分毫不遵依。你将他拖向囚牢内。
　　〔张千云〕我出的这门来。老李在家么。〔李彦实上云〕是谁唤我哩。〔张千云〕衙门里唤你哩。〔李彦实云〕我和你去来。〔李老做见正末科云〕唤老汉有甚么事。〔正末云〕兀那老子。有人告着你哩。〔李彦实云〕是谁告我。老汉有甚罪过。〔正末云〕是你孩儿李文道告你。你不信须认的他声音也。〔唱〕
　　【穷河西】谁向官中指攀着伊。是你那孝子曾参赛卢医。又不是恰纔新认义。须是你亲侄。哎。老丑生无端忒下的。
　　〔李彦实云〕我不信。李文道在那里。〔正末云〕你不信。听我叫。赛卢医。〔李文道云〕小的有。〔正末云〕谁合毒药来。〔李文道云〕是俺父亲来。〔正末云〕谁主情造意来。〔李文道云〕是俺父亲来。〔正末云〕谁拿银子来。〔李文道云〕是俺父亲来。〔正末云〕都是谁来。〔李文道云〕并不干我事。都是俺父亲来。〔正末云〕兀那老子。快快从实招来。〔李彦实云〕哥哥。这都是他做的事。怎么推在我老子身上。〔正末云〕既是他。你画了字者。〔李老画字科〕〔张千云〕他画了字也。我开开这门。〔李老打文道科云〕药杀哥哥也是你。谋取财物也是你。强逼嫂嫂私休也是你。都是你来。都是你来。〔李文道云〕不是。我招的是药杀夫人的事。〔李彦实云〕呀。我可将药杀哥哥的事都招了也。〔李文道云〕招了咱死也。老弟子孩儿。〔正末唱〕
　　【柳青娘】只着这些儿见识。瞒过这老无知。却不你千悔万悔。泼水在地怎收拾。諕的个黄甘甘脸儿如地皮。可不道一言既出。便有驷马难追。已招伏。怎改易。要承抵。
　　【道和】方知端的。知端的。虚事不能实。忒跷蹊。教俺教俺难根缉。教俺教俺躭干系。使心机。啜赚出是和非。难支吾难支对。难分说难分细。那些那些咱欢喜咱伶俐。一行人个个服情罪。若非若非有天理。这当堂假限刚三日。可不的势剑倒是咱先吃。
　　〔云〕一行人休少了一个。跟我见相公去来。〔府尹上云〕张鼎。问的事如何。〔正末云〕问成了也。请相公下断。〔府尹云〕这桩事老夫已明知了也。一行人听我下断。本处官吏不才。杖一百永不叙用。李彦实主家不正。杖八十。年老罚钞赎罪。刘玉娘屈受拷讯。请勑旌表门庭。李文道谋杀兄长。押赴市曹处斩。老夫分三个月俸钱。重赏张鼎。〔词云〕奉圣旨赐赏迁升。张孔目执掌刑名。刘玉娘供明无事。守家私旌表门庭。泼无徒败伦伤化。押市曹正法严刑。〔旦拜谢科云〕感谢相公。〔正末唱〕
　　【煞尾】想兄弟情亲如手足。怎下的生心将兄命亏。我将杀人贼斩首在云阳内。还报的这衔冤负屈鬼。
　　〔音释〕
　　贼则平声　食绳知切　推退平声　织张耻切　日人智切　实绳知切　得当美切　力音利　赤音耻　逼兵迷切　息丧挤切　肉柔上声　■〈髟上力下〉郎帝切　廋音搜　白巴埋切　宅池斋切　慧音惠　勘坎去声　刺仓洗切　帔音配　七仓洗切　壁音彼　疃汤卵切　刬音产　识伤以切　积将洗切　执张耻切　侄征移切　拾绳知切　易银计切　缉仓洗切　啜枢说切　赚音甚　讫音岂　吃音耻
　　题目　李文道毒药摆哥哥萧令史暗里得钱多　
　　正名　高老儿屈下河南府张平叔智勘魔合罗
　　张孔目智勘魔合罗杂剧终

《元曲选》　杜牧之诗酒扬州梦杂剧　（明）臧晋叔 编
　　杜牧之诗酒扬州梦杂剧　　（元）乔孟符 撰
　　●杜牧之诗酒扬州梦杂剧目录 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　张好好花月洞房春　正名　杜牧之诗酒扬州梦 
　　楔子
　　〔冲末扮张太守引净张千上诗云〕昔年白屋一寒儒。今日黄堂驷马车。富贵必从勤苦得。男儿须读五车书。小官姓张。名纺。字尚之。自中甲科以来。累蒙圣恩。除授豫章太守。自幼与杜牧之为八拜交。今牧之官为翰林侍读。有公干至豫章。将欲起程回京。不免安排果卓。与他饯行。小官近日梨园中讨得一个歌妓。年方一十三岁。善能吹弹歌舞。名曰好好。我数次与他算命。道他有夫人之分。未审他姻缘在于何处。今日饯别牧之。就叫好好出来劝酒者。好好何在。〔旦扮张好好上云〕相公叫我。不知又请甚么客。须到前厅见来。〔见科云〕相公唤我。有何使用。〔张太守云〕今日与牧之饯行。你就席间歌舞一回。与他劝酒。〔旦云〕谨领尊命。〔张太守云〕张千。门首觑着。杜翰林来时。报复我知道。〔正末扮杜牧之上云〕小生姓杜。名牧。字牧之。京兆人也。太和间举贤良方正。累官至翰林侍读之职。因公干至豫章。此处太守张尚之。自幼与小生交善。今日在私宅设酒。与小生饯送。令人来请。须索走一遭去。左右。报复去。道杜某来了也。〔张千做报见科〕〔正末云〕小生薄德。敢劳太守张筵也。〔张太守云〕蔬食薄味。不堪献敬。聊引饯意耳。左右将酒过来。学士满饮一杯。〔正末云〕太守请。〔张太守云〕学士。自古道筵前无乐。不成欢乐。今舍下有一女。年方一十三岁。名曰好好。善能歌舞。着他出来歌舞一回。与学士送酒咱。〔正末云〕深蒙厚意。感谢感谢。〔张太守云〕好好。你歌舞一回。伏侍相公咱。〔旦歌舞科〕〔正末云〕小官无甚奇物。瑞文锦一段。犀角梳一副。权表微诚。有诗一首。〔诗云〕汝为豫章姝。十三纔有余。娇媚鹧鸪儿。妖娆鸾凤雏。舞态出花坞。歌声上云衢。赠之天马锦。堪赋水犀梳。〔张太守云〕好好。谢了相公者。〔旦拜科云〕多谢厚赐。〔正末云〕多有打搅。小生不敢久留。就此告辞长行去也。〔唱〕
　　【仙吕赏花时】唱一曲金缕悠扬云谩行。舞一回彩袖轻盈花弄影。今日个饯送在短长亭。对着这江山胜景。慵斟酒诉离情。
　　【幺篇】怕听阳关第四声。回首家山千万程。博着个甚功名。教俺做浮萍浪梗。因此上意懒出豫章城。〔同下〕
　　〔音释〕
　　饯音贱　乐姚去声　乐音涝　姝音朱　鹧音柘　鸪音姑　坞音五　慵音虫
　　第一折
　　〔外扮牛僧孺引左右亲随上诗云〕闲中清雅理丝桐。乐在琴书可用功。无事休衙消永昼。居然坐啸古人风。老夫姓牛。名僧孺。字思黯。官拜扬州太守。昔与张尚之杜牧之为忘年友。牧之官拜翰林侍读。因公差至此。老夫特设一席。令人请去了。左右。若杜牧之来时。报我知道。〔正末引家童上云〕小官杜牧之是也。前年公差至豫章。今又公差至扬州。有太守牛僧孺。原是父辈。今日设席相请。须索走一遭去。〔家童云〕相公。这扬州是好景致也。〔正末云〕家童。你那里知道。想当初隋炀帝幸广陵看琼花。一时繁华。天下无比。你听我说。〔唱〕
　　【仙吕点绛唇】锦缆龙舟。可怜空有。隋堤柳。千古闲愁。我则怕春光老琼花瘦。
　　〔家童云〕相公。行了这一路州县。觉都不如这里人烟热闹哩。〔正末唱〕
　　【混江龙】江山如旧。竹西歌吹古扬州。三分明月。十里红楼。绿水芳塘浮玉榜。珠帘绣幕上金钩。〔家童云〕相公。看了此处景致。端的是繁华胜地也。〔正末唱〕列一百二十行经商财货。润八万四千户人物风流。平山堂。观音阁。闲花野草。九曲池。小金山。浴鹭眠鸥。马市街。米市街。如龙马聚。天宁寺。咸宁寺。似蚁人稠。茶房内。泛松风。香酥凤髓。酒楼上。歌桂月。檀板莺喉。接前厅。通后阁。马蹄阶砌。近雕阑。穿玉户。龟背球楼。金盘露。琼花露。酿成佳酝。大官羊。柳蒸羊。馔列珍馐。看官场。惯亸袖。垂肩蹴踘。喜教坊。善清歌。妙舞俳优。大都来一个个着轻纱。笼异锦。齐臻臻的按春秋。理繁弦。吹急管。闹吵吵的无昏昼。弃万两赤资资黄金买笑。??百段大设设红锦缠头。
　　〔云〕左右报复去。道杜牧之来了也。〔左右做报见科〕〔牛僧孺云〕老夫无甚管待。左右将酒来。学士满饮一杯。〔正末唱〕
　　【油葫芦】月底笼灯花下游。闲将佳兴酬。绮罗丛封我做醉乡侯。酌几杯锦橙浆洗净谈天口。折一枝碧桃春占定拿云手。〔牛僧孺云〕却不道文苑中古■〈忄敝〉秀才家。多好此狂饮也。〔正末唱〕打迭起翰林中猛性子挺。拽扎起太学内体样儿■〈亻刍〉。趁着这锦封未剖香先透。渴时节吸尽洞庭秋。
　　〔牛僧孺云〕可不道既有知契友。又有可意人。是好宴乐也。〔正末唱〕
　　【天下乐】端的是一醉能消万古愁。醒来时三杯。扶起头。我向那红裙队里夺了一筹。看花呵致成症候。饮酒呵灌的醉休。我则待胜簪花常带酒。
　　〔牛僧孺云〕牧之在京师。日日有花酒之乐。老夫有一家乐女子。颇善歌舞。唤他出来伏事学士咱。好好那里。〔旦上云〕妾身张好好是也。原是张尚之家女童。牛太守大人与张尚之为旧友。遂将妾身过房与牛太守为义女。经今三年矣。今日前厅上宴客。太守大人呼唤。须索见去。〔见科〕〔正末云〕此女是谁。〔牛僧孺云〕是老夫义女。小字好好。唤来歌舞一回。与学士奉一杯酒。〔家童云〕相公。好个标致的小姐。我那里曾见来。〔正末唱〕
　　【那咤令】倒金缾凤头。捧琼浆玉瓯。蹴金莲凤头。并凌波玉钩。整金钗凤头。露春纤玉手。天有情天亦老。春有意春须瘦。云无心云也生愁。
　　〔牛僧孺云〕小家之女。有甚十分颜色。〔正末唱〕
　　【鹊踏枝】花比他不风流。玉比他不温柔。端的是莺也消魂。燕也含羞。蜂与蝶花间四友。呆打颏都歇在荳蔻梢头。
　　〔牛僧孺云〕牧之。饮个双杯。〔正末云〕我与大姐穿换一杯。大姐。换了这一杯酒饮过者。〔唱〕
　　【寄生草】我央了十个千岁。他刚咽了三个半口。险涴了内家妆束红鸳袖。越显的宫腰袅娜纤杨柳。添上些芙蓉颜色娇皮肉。白处似梨花擎露粉酥凝。红处似海棠过雨胭脂透。
　　〔牛僧孺云〕牧之。请饮酒。〔正末云〕且住。将文房四宝来。作诗一首相赠。〔家童云〕笔砚在此。〔正末唱〕
　　【幺篇】磨铁角乌犀冷。点霜毫玉兔秋。对明窗沧海龙蛇走。蘸金星端砚云烟透。拂银笺湘水玻璃皱。〔牛僧孺云〕何劳学士这等费心。〔正末唱〕比及赏吴宫花草二十年。先索费翰林风月三千首。
　　〔云〕你看这女子。〔诗云〕端的是仙人飞下紫云车。月阙纔离蟾影孤。却向尊前擎玉盏。风流美貌世间无。〔唱〕
　　【后庭花】他那里应答的语话投。我这里笑谈的局面熟。准备着夜月携红袖。不觉的春风倒玉瓯。〔旦云〕我再斟的满者。与相公饮咱。〔正末唱〕怎生下我咽喉。劳你个田文生受。志昂昂包古今赡宇宙。气腾腾吐虹霓贯斗牛。袖飘飘拂红云登凤楼。兴悠悠驾苍龙遍九州岛。娇滴滴赏琼花双玉头。风飕飕游广寒八月秋。乐陶陶倩春风散客愁。湿浸浸锦橙浆润紫裘。急煎煎想韦娘不自由。虚飘飘恨彩云容易收。香馥馥斟一杯花露酒。
　　〔旦云〕此一杯酒擎着不饮。是无妾之情也。〔正末唱〕
　　【青歌儿】休央及偷香偷香韩寿。怕惊回两行两行红袖。感谢多情贤太守。我是个放浪江海儒流。傲慢宰相王侯。既然宾主相酬。闲叙笔砚交游。对酒绸缪。交错觥筹。银甲轻搊。金缕低讴。则为它倚着云兜。我控着骅骝。又不是司马江州。商妇兰舟。烟水悠悠。枫叶飕飕。不争我听拨琵琶楚江头。愁泪湿青衫袖。
　　〔牛僧孺云〕学士。再饮一杯咱。〔正末云〕酒勾了也。〔背云〕这女子恰似在何处曾会见他来。〔牛僧孺云〕既然学士饮不的酒。那女子回去罢。〔旦下〕〔正末唱〕
　　【赚煞尾】比及客散锦堂中。准备人约黄昏后。他不比寻常间墙花路柳。这公事怎肯甘心便索休。强风情酒病花愁。〔牛僧孺云〕无甚管待。承学士屈高就下也。〔正末唱〕这的是钓诗钩。我醉则醉常在心头。扫愁箒争如奉箕箒。〔牛僧孺云〕牧之。　一番相见一番老也。〔正末唱〕遮莫你鬓角边霜华渐稠。衫袖上酒痕依旧。我正是风流到老也风流。〔下〕
　　〔牛僧孺云〕老夫念故人情分。安排酒殽。请杜牧之。不想他酒病诗魔。依然如旧。我着家乐奉酒。他说那里曾见这女子来。是输不的他那一双眼。这风子在豫章时。张尚之家曾见来。又早三年光景。长的比那时不同了。可知他看在眼里。则是到不的他手。张千。等他再来时。你说太守不在家。则着他去。兀那翠云楼上。闲坐一会。坐的没意思。他则索回去也。〔下〕
　　〔音释〕
　　黯衣减切　行音杭　髓桑嘴切　酿尼降切　酝音韵　亸音朵　踘音矩　俳音排　丛音从　■〈忄敝〉音鳖　■〈亻刍〉音邹　吸音喜　纤西尖切　颏音孩　涴音卧　袅音鸟　娜挪上声　肉柔去声　蘸知滥切　玻音波　瓈音梨　熟裳由切　咽音烟　赡伤占切　倩青去声　馥房夫切　觥古横切　搊音邹
　　第二折
　　〔张千上云〕小人是太守府内亲随。奉老爹钧语。着我打扫的这翠云楼。恐怕杜学士到来游玩。就在此管待他。〔正末引家童上楼科云〕昨日太守开宴出红妆。细看此女颜色。娇艳动人。甚有顾恋之意。小官一时疎狂。被叔父识破。念先人之面。未曾加责。今日心中闷倦。故来此翠云楼游玩。小官只为酒病花愁。何日是好也呵。〔唱〕
　　【正宫端正好】衫袖湿酒痕香。帽檐侧花枝重。似这等宾共主和气春风。一杯未尽笙歌送。就花前唤醒游仙梦。
　　〔家童云〕相公昨日中酒。今日起迟。你看那楼上。却又早安排的果卓杯盘停当也。〔正末唱〕
　　【滚绣球】日高也花影重。风香时酒力涌。顺毛儿扑撒上翠鸾丹凤。恣情的受用足玉暖香融。这酒更压着琉璃锺琥珀醲。这楼正值着黄鹤仙白兔翁。这酒更胜似酿葡萄紫駞银瓮。这楼快活杀傲人间湖海元龙。这酒却便似泻金茎中玉露擎仙掌。这楼恰便似看翠盘内霓裳到月宫。高卷起彩绣帘栊。
　　〔正末语张千云〕我昨日中酒。且歇息一会。等太守来时。报我知道。〔张千云〕理会的。〔正末同家童俱睡科〕〔旦同四旦上云〕妾身张好好。太守大人使俺来这翠云楼上。伏事杜翰林。他怎生却睡着了。我唤他一声。杜老爹。杜老爹。妾身来了也。〔正末起云〕太守大人。可曾来么。〔旦云〕太守公事忙。且不得来。一径着妾等来。伏事相公。〔正末云〕伏事甚么。咱两个且共席坐者。兀那四位小娘子。会舞唱么。〔四旦云〕颇会些。〔正末云〕既然会舞唱。大家欢乐饮三杯。〔旦云〕昨日席间怠慢。相公勿罪也。〔正末唱〕
　　【倘秀才】想当日宴私宅翰林应奉。倒做了使官府文章巨公。昨日今朝事不同。暖溶溶脂粉队。香馥馥绮罗丛。端的是红遮翠拥。
　　〔云〕小娘子是张好好。这四位小娘子是何人。〔旦云〕这四个是玉梅。翠竹。夭桃。媚柳。一同歌唱。与相公送酒咱。〔正末唱〕
　　【滚绣球】尊中酒不空。筵前曲未终。你教他系垂杨玉骢低鞚。准备着倩人扶两袖春风。我这害酒的渴肚囊。看花的馋眼孔。结下的欢喜缘可着他厮重。我伴着些玉婵娟相守相从。也不索闲游柳陌寻歌妓。笑指前村问牧童。直吃的月转梧桐。
　　〔旦云〕相公。你在席间坐者。只怕太守到来。妾身且回去咱。〔旦同四旦下〕〔正末做醒科云〕好是奇怪也。恰纔那个女子。陪侍我饮酒。怎生不见了。〔家童做醒科云〕不觉的盹睡着了。〔正末云〕你见那女子来么。〔家童云〕相公。你敢昏撒了。几曾见什么女子来。〔正末唱〕
　　【醉太平】又不是痴呆懵懂。不辨个南北西东。恰纔个彩云飞下广寒宫。醉蟠桃会中。一壁厢花间四友争陪奉。胜似那蓬莱八洞相随从。只落的华胥一枕梦初浓。都是这风流醉翁。
　　〔家童云〕适纔刚打了一个盹。又早晚了也。〔正末唱〕
　　【脱布衫】不觉的困腾腾醉眼朦胧。空对着明晃晃烛影摇红。这其间在何处残月晓风。知他是宿谁家枕鸳衾凤。
　　【小梁州】这些时陡恁春寒绣被空。冷清清褥隐芙蓉。我则道阳台云雨去无踪。今夜个乘欢宠。山也有相逢。
　　【幺篇】怎承望晓来悞入桃源洞。又则怕公孙弘打凤牢龙。手背上掐着疼。脚面上踏着痛。那里也情深意重。犹恐是梦魂中。
　　〔家童云〕相公。则是想着那个人儿。便有梦。我也不想甚么。那里得梦来。〔正末唱〕
　　【一煞】则愿的行云不返三山洞。好梦休惊五夜钟。我这里绣被香寒。玉楼人去。锦树花飞。金谷园空。飞腾了彩凤。解放了红绒。摔碎了雕笼。若不是天公作用。险些儿风月两无功。
　　〔家童云〕咱家回去罢。休信睡里梦里的事。〔正末唱〕
　　【煞尾】从今后风云气概都做了阳台梦花月恩情犹高似太华峯。风送纱窗月影通。篆袅金垆香雾蒙。银烛高烧锦帐融。罗帕重沾粉汗溶。高插鸾钗云髻耸。巧画蛾眉翠黛浓。柳坞花溪锦绣丛。烟户云牕闺阁中。可体样春衫亲手儿缝。有滋味珍馐拣口儿供。再不趁蝶使蜂媒厮断送。再不信怪友狂朋厮搬弄。但能勾鱼水相逢。琴瑟和同。〔家童云〕相公。咱回去来。〔正末唱〕早跳出这柳债花钱面糊桶。〔同下〕
　　〔音释〕
　　醲泥容切　萄音桃　茎音形　鞚空去声　馋锄咸切　婵音蝉　盹敦上声　懵蒙上声　懂音董　陡音斗　掐音恰　摔音洒
　　第三折
　　〔外扮白文礼引杂当上诗云〕一溪流水泛轻舟。柳岸游人饮巨瓯。自在扬州花锦地。风光满眼度春秋。小生姓白名谦。字文礼。扬州人也。颇有几贯赀财。人口顺以员外呼之。今有杜翰林以公差至此。明日回程。小生备下蔬酌。与他送饯。令人请去了。这早晚敢待来也。〔正末引家童上云〕小官自牛太守请我饮宴之间。有一女子。歌舞清妙。再去访谒数次。不放参见。只着在翠云楼上赏玩。归来甚是无聊。今欲回程。有白员外相请。须索走一遭去。我想梦中所见那女子。端的是世间少有也呵。〔唱〕
　　【南吕一枝花】温柔玉有香。旖旎春无价。多情杨柳叶。解语海棠花。压尽越女吴娃。从头髻至鞋袜。觅包弹无半掐。更那堪百事聪明。模样儿十分喜恰。
　　【梁州第七】知音吕借意儿嘲风咏月。有体段当场儿攧竹分茶。情着疼热相牵挂。性格稳重。礼数撑达。衣裳济楚。本事熟滑。遏行云板撒红牙。泛宫商曲和琵琶。受用些成顿段暮雨朝云。拜辞了有拘束玉堂金马。快活杀无程期秋月春花。风流。俊雅。倾城。绝代人皆讶。知进退识高下。贤慧心肠不狡猾。是一个少欠他欢喜冤家。
　　【隔尾】锦机织就传情帕。翠沼栽成并蒂花。何日青鸾得同跨。锦衾绣榻。弓鞋罗袜。玉软香温受用煞。
　　〔云〕早来到也。左右报复去。道杜牧之来了也。〔杂当报科云〕杜相公来了也。〔白文礼云〕道有请。〔正末做见科云〕小官有何德能。敢劳员外置酒张筵。何以克当。〔白文礼云〕蔬食薄味。敢屈相公降临。实小生之幸也。〔正末云〕敢问员外。昨太守开筵相招。席间出一红妆。善能歌舞。未知谁氏之女。〔白文礼云〕相公不问。小生亦不敢说。此女原是个中之人。先与豫章太守张尚之为侍儿。后来牛太守往豫章经过。取讨为义女。善能吹弹歌舞。此女就是张好好。〔正末云〕我道那里曾见来。不瞒员外说。小官三年前在豫章。张尚之与小官送行。令一女童奉酒。年十三岁。善能歌舞。名曰好好。小官与他瑞文锦一段。乌犀梳一副。经今三年光景。他长成了。十分大有颜色。委实的令人动情也。〔白文礼云〕既然如此。相公那时就问张太守取讨此女以为婢妾。岂不美哉。〔正末唱〕
　　【骂玉郎】这一双郎才女貌天生下。笋条儿游冶子花朵儿俊娇娃。堪写入风流仕女丹青画。行一步百样娇。笑一声万种妖。歌一曲千金价。
　　〔白文礼云〕小生也曾见来。果然生的风流。长的可喜。〔正末唱〕
　　【感皇恩】浓妆呵娇滴滴擎露山茶。淡妆呵颤巍巍带雨梨花。齐臻臻齿排犀。曲湾湾眉扫黛。高耸耸髻堆鸦。香馥馥冰肌胜雪。喜孜孜醉脸烘霞。端详着厖儿俊。思量着口儿甜。怎肯教意儿差。
　　〔白文礼云〕相公与此女有缘有分。所以如此留情也。〔正末唱〕
　　【采茶歌】非是我自矜夸。则为咱两情嘉。准备着天长地久享荣华。〔白文礼云〕相公放心。小生务要与相公成就了这桩事。〔正末唱〕既然你肯把赤绳来系足。久以后何须流水泛桃花。
　　〔云〕员外在太守前。加一美言。与小官成此一件事。员外之恩。不敢忘也。〔白文礼云〕相公放心。小生自有主意。务要完成了此事。〔正末唱〕
　　【牧羊关】则今日一言定。便休作两事家。将你个撮合山慢慢酬答。成就了燕约莺期。收拾了心猿意马。合欢带同心结。连理树共根芽。知音吕琴中曲。好姻缘锦上花。
　　〔白文礼云〕相公再住几日。小生和太守说知。试看如何。〔正末云〕小官公事忙。后会有期也。〔唱〕
　　【一煞】且陪伴西风摇落胭脂蜡。权宁耐夜月寒穿翡翠纱。闲愁不索拨琵琶。〔白文礼云〕相公则为这小娘子留心那。〔正末唱〕我怎肯浪酒闲茶。再留意裙钗下。暂相别受些潇洒。隔云山天一涯。两地嗟呀。
　　〔白文礼云〕相公再饮一杯。〔正末云〕酒勾了。小官就此告回。〔白文礼云〕相公慢慢而行。小生说成了。便有书呈奉。望赐回音咱。〔正末唱〕
　　【黄锺尾】你题情休写香罗帕。我寄恨须传鼓子花。且宁心。度岁华。恐年过。生计乏。〔白文礼云〕相公休别寻配偶。小生务要完成此事。〔正末唱〕纵有奢华豪富家。倒赔装奁许招嫁。休想我背却初盟去就他。把美满恩情却丢下。我直着诸人称扬众口夸。红粉佳人配与咱。玉肩相挨手相把。受用全别快活杀。做一对好夫妻出入京华。不强似门外绿杨闲系马。〔下〕
　　〔白文礼云〕杜翰林去了也。风魔了这汉子。若不成就此事。枉送了他性命也。〔诗云〕俊雅长安美少年。风流一对好姻缘。还须月老牵红线。纔得鸾胶续断弦。〔下〕
　　〔音释〕
　　旖音倚　旎泥上声　袜忘骂切　觅音密　掐强雅切　恰强雅切　攧音跌　着池烧切　达当加切　滑呼佳切　慧音惠　猾呼佳切　榻汤打切　煞双鲊切　颤音战　厖音忙　答音打　蜡那架切　乏扶加切　奁音廉　杀双鲊切
　　第四折
　　〔牛太守上诗云〕为政维扬不足称。刚余操守若冰清。一生不得逢迎力。却被心知也见憎。老夫牛僧孺是也。叨守扬州。三年任满。赴京考绩。老夫探望杜翰林数次。不肯放参我想来。在扬州之时。请他饮酒。出家乐歌唱。曾着他来。与张好好四目相视。不得说话。他心怀此恨。所以嗔怪。扬州有一个白文礼。是老夫的治民。其家巨富。屡次对老夫诉说此事。要将好好配与杜牧之为夫人。成就此一桩美事。他如今也随老夫来到京师。今日在金字馆中。安排宴会。若杜牧之来时。老夫自有主意。〔下〕〔白文礼引随从上云〕小生白文礼。昔在扬州与杜牧之送行。他只想牛太守家那女子央小生说合。成此亲事。如今牛太守任满回京。小生特随他来。已将前事达知太守。今日在金字馆中。安排筵席。请杜翰林牛太守。务要完成了这门亲事。小的每门首看者。杜翰林来时。报复我知道。〔正末上云〕小官杜牧之。自离扬州。经今三载。牛太守望我数次。不曾放参。今日白员外请赴宴。须索走一遭去。想昨宵沉醉。今日又索扶头也。〔唱〕
　　【双调新水令】我向这酒葫芦着渰不曾醒。但说着花胡衕我可早愿随鞭镫。今日个酒香金字馆。花重锦官城。不恋富贵峥嵘。则待谈笑平生。不望白马红缨。伴着象板银筝。似这淮南郡山水有名姓。
　　〔云〕左右报复去。道杜牧之到了也。〔随从报科云〕杜翰林来了也。〔白文礼云〕道有请。〔正末做见科云〕量小官有何德能。着员外置酒张筵。何以克当。〔白文礼云〕蔬食薄味。不成管待。请相公欢饮几杯。〔正末唱〕
　　【沉醉东风】休想道惟吾独醒屈平。则待学众人皆醉刘伶。浇消了湖海愁。洗涤了风云兴。怕孤负月朗风清。因此上落魄江湖载酒行。胡涂了黄粱梦境。
　　〔云〕员外。今日席上。再有何人。〔白文礼云〕请牛太守去了。这早晚敢待来也。〔牛太守上云〕老夫牛僧孺。今日白文礼在金字馆设席相请。左右报复去。道牛太守来了也。〔随从报科云〕太守老爹来了也。〔白文礼云〕道有请。〔牛太守做见科与正末云〕老夫相访数次。不蒙放参。只是某缘分浅薄也。〔正末云〕小官连日事冗。有失迎接。叔父勿罪。来日小官设席请罪。就屈员外同席。未知允否。〔白文礼云〕今日且饮过小生这一席。来日同赴盛宴。务要吹弹歌舞。开怀畅饮也。〔正末唱〕
　　【水仙子】喜的是楚腰纤细掌中擎。爱的是一派笙歌醉后听。哎。你个孟尝君妬色独强性。靠损了春风软玉屏。戏金钗早吓掉了冠缨。杜牧之难折证。牛僧孺不志诚。都一般行浊言清。
　　〔牛太守云〕休题旧话了。今日员外设席。则请饮酒。〔正末云〕酒虽要饮。事也要知。小官三年前曾央白员外诉说一事。未知叔父允否。〔白文礼云〕太守大人。小生曾言将好好小姐。配与杜翰林。尊意如何。〔牛太守云〕既然牧之心顺。着好好过来相见。就与牧之为夫人。好好那里。〔旦上云〕妾身张好好。老爹呼唤。我自过去。〔见科云〕老爹唤你孩儿。有何分付。〔牛太守云〕有杜牧之要娶你做夫人。则今日正是好日辰。等酒筵散后。就过门成亲。了此宿缘也。〔正末云〕多谢叔父。〔张府尹上云〕小官张尚之。先任豫章太守。今升为京兆府尹。因张好好与了牛太守为义女。长大成人。今聘与杜牧之为夫人。某奉圣人的命。因牧之贪花恋酒。本当谪罚。姑念他才识过人。不拘细行。赦其罪责。如今小官亲来传示与他。早来到了。左右报复去。道有京兆府尹下马也。〔随从报科云〕有新任府尹老爷下马也。〔正末云〕道有请。〔张府尹见科〕〔正末云〕呀。张相公来了。〔牛太守云〕京兆相公。别来无恙。〔张府尹云〕牛相公乃是父执。何故同众位在此。〔牛太守云〕因白员外相招在此。〔张府尹云〕小官因牧之放情花酒。奉朝命本当谪罚。小官保奏。赦其无罪。〔正末云〕多谢大人。〔唱〕
　　【雁儿落】我则道玉阶前花弄影。原来是金殿上传宣令。本为个牛僧孺门下人。倒做了杜牧之心头病。
　　〔张府尹见旦科云〕这不是我张好好么。因何在此。〔正末唱〕
　　【得胜令】则疑是天上许飞琼。原来是足下女娉婷。你栽下竹引丹山凤。笼着花藏金谷莺。都诉出实情。〔白文礼云〕学士。你不拜丈人。还等甚么。〔正末唱〕我做了强项令肩膀硬。今日个完成。将这个俊娇娥手内擎。
　　〔张府尹云〕嗨。牧之。因你贪恋花酒。所以朝廷要见你之罪哩。〔正末唱〕
　　【甜水令】我不合带酒簪花。沾红惹绿。疎狂情性。这几件罪我招承。你不合打凤牢龙。翻云覆雨。陷入坑穽。咱两个口说无凭。
　　〔张府尹云〕早是小官与学士同窗共业。先奏过赦罪。不然。御史台岂肯饶人。〔正末唱〕
　　【折桂令】见放着御史台不顺人情。谁着你调罨子画阁兰堂。搠包儿锦阵花营。既然是太守兼容。俺朋友间有甚差争。摆着一对种花手似河阳县令。裹着一顶漉酒巾学五柳先生。既能勾鸾凤和鸣。桃李春荣。赢得青楼。薄幸之名。
　　〔张府尹云〕牧之。你听我说。〔词云〕太守家张好好丰姿秀整。引惹得杜牧之心悬意耿。若不是白员外千里通诚。焉能勾结良缘夫为纲领。从今日早罢了酒病诗魔。把一觉十年间扬州梦醒。纔显得翰林院台阁文章。终不负麒麟上书名画影。〔正末唱〕
　　【鸳鸯煞】从今后立功名写入麒麟影。结丝萝配上菱花镜。准备着载月兰舟。照夜花灯。畅道朋友同行。尚则怕衣衫不整。毕罢了雪月风花。医可了游荡疎狂病。今日个两眼惺惺。唤的个一枕南柯梦初醒。
　　〔音释〕
　　渰音掩　醒平声　胡音胡　衕音同　镫登去声　峥音橙　嵘音横　涤音体　魄音托　境音景　琼渠盈切　娉聘去声　婷音亭　实蝇知切　膀音旁　罨音掩　搠声卯切　营音盈　漉音鹿　荣余平切　丰音风　觉音皎　柯音哥
　　题目　张好好花月洞房春　
　　正名　杜牧之诗酒扬州梦
　　杜牧之诗酒扬州梦杂剧终

《元曲选》　李太白匹配金钱记杂剧　（明）臧晋叔 编 
　　李太白匹配金钱记杂剧　　（元）乔孟符 撰
　　●李太白匹配金钱记杂剧目录 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　韩飞卿醉赶柳眉儿　正名　李太白匹配金钱记 
　　第一折
　　〔冲末扮王府尹领张千上〕〔诗云〕束发随朝三十年。官居京兆有威权。可怜清操如秋水。不受人间枉法钱。老夫姓王名辅。字公弼。祖贯在京人氏。自中甲第以来。累蒙擢用。随朝数载。因老夫廉能清正。口无恶言。心无妄虑。常孜孜于忠孝。不数数于功名。谢圣恩可怜。所除长安府尹之职。不幸夫人早亡。止有一女。小字柳眉儿。年长一十八岁。未曾许聘。圣人赐俺开元通宝金钱五十文。永为家宝。老夫将金钱与女孩儿随身悬带。教他避邪驱恶。今奉圣人的命。明日三月初三。但是在京城里外官员。市户军民。百姓人家。或妻或妾或女。都要赴九龙池赏杨家一捻红。那九龙池。周围撁红绳为界。红绳里是文武官员家妻妾女孩儿。红绳外是军民百姓家妻妾女孩儿。系是圣语。非同小可。老夫叫将女孩儿出来。分付他明日去九龙池赏杨家一捻红。孩儿那里。〔旦同梅香上云〕妾身是王府尹的女儿。小字柳眉。正在绣房中做女工。父亲呼唤。不知有甚事。〔梅香云〕老相公在前厅呼唤哩。〔旦云〕咱见父亲去来。〔见科云〕父亲。叫你女孩儿。有何分付。〔王府尹云〕孩儿。叫你出来。不为别事。明日是三月三日。但是官员市户军民百姓妻妾女孩儿都要到九龙池上。赏杨家一捻红。我叫你来收拾细车儿须索前去。〔旦云〕父亲。我是未出嫁的女孩儿。怎生去的。〔王府尹云〕孩儿。此事非同小可。乃是圣人的特旨。并不敢隐一人。你须索走一遭去。〔旦云〕女孩儿从幼未曾出着闺门。我又不知路径。教我怎生去的。〔王府尹云〕孩儿。此事容易。明日驾起一辆细车儿着梅香相伴。叫两个老成伴当伏侍你去。〔旦云〕既然如此。即当领命。〔同梅香下〕〔王府尹云〕张千另着两个老成些的伴当。同小姐九龙池上赏杨家一捻红。疾去早来者。〔同下〕〔外扮贺知章引从人上云〕小官姓贺名知章。字季真。四明人也。幼与李太白韩飞卿为友。自别之后。小官任至礼部侍郎。兼集贤院学士之职。今因小弟韩飞卿撺过卷子。未曾除授。此人则是贪恋酒色。无如奈何。今日小官在于私宅。聊备蔬酌与飞卿拂尘。此人酒至半酣。不知何往。小官问家人每。说道他九龙池上去了。此人带酒也。若到九龙池上。见了那贵家妻妾美女。必然惹事。左右将马来。小官直至九龙池上。寻韩飞卿走一遭去。〔下〕〔正末扮韩飞卿上云〕小生姓韩名翃。字飞卿。乃洛阳人也。学成满腹文章。撺过卷子。未审功名若何。小生有几个同志的故友。李太白贺知章。此二人乃天下之大儒也。皆在朝为翰林。院官职。小生自到京师。每日与知章学士。则是樽酒论文。今日正与学士饮酒之间。听的九龙池上。不论官员市户军民百姓人家妻女。都赏杨家一捻红。小生逃了席。往九龙池上赏玩走一遭去。想俺这秀才每至一官半职。非同容易也呵。〔唱〕
　　【仙吕点绛唇】则我这书剑生涯。几年窗下。学班马。吾岂匏瓜。指望待一举登科甲。
　　【混江龙】博得个名扬天下。纔能勾宴琼林饮御酒插宫花。〔带云〕如今有一等人。他也是秀才。〔唱〕恰便似珷玞石待价。斗筲器矜夸。现如今洞庭湖撑翻了范蠡船。东陵门锄荒了邵平瓜。想当日楚屈原假惺惺醉倒步兵厨。晋谢安黑喽喽盹睡在葫芦架。〔带云〕似这等秀才呵。〔唱〕没福消轩车驷马。大纛高牙。
　　〔云〕可早来到九龙池。是好景致也。你看那佳人才子。翠拥红遮。歌舞吹弹。是好受用也呵。〔唱〕
　　【油葫芦】我则见翠拥红遮似锦绣榻。六宫人忙并杀。谁不知开元宫里好奢华。眼见的翠盘香冷霓裳罢。可又早红牙声歇在梧桐下。投至得华清宫初出池。花萼楼扶上马。则他那殢风流天宝君王驾。簇拥着个娇滴滴海棠花。
　　【天下乐】不甫能凤舞鸾飞也那出翠华。则这喧也波哗。端的是景物佳。更和那荡春风禁城百万家。似神仙下碧霄。听箫韶隔彩霞。人都道蓬莱山则是假。
　　〔云〕我来到九龙池上。被那风吹的我酒上面来。且去这池上周围看咱。〔唱〕
　　【那咤令】俺则见香车载楚娃。各刺刺雕轮碾落花。王孙乘骏马。扑腾腾金鞭袅落花。游人指酒家。虚飘飘青旗扬落花。宽绰绰翠亭边蹴踘场。笑呷呷粉墙外秋千架。香馥馥麝兰熏罗绮交加。
　　【鹊踏枝】闹炒炒嫩绿草聒鸣蛙。轻丝丝淡黄柳带栖鸦。碧茸茸杜若芳洲。暖溶溶流水人家。子规声好教人恨。他只待送春归几树铅华。
　　〔旦同梅香上云〕妾身领父亲严命。今日是三月三日。着梅香引俺到九龙池上。玩赏杨家一捻红。来到此间。是好景致也呵。〔正末见旦科云〕一个好女子也。生得十分大有颜色。使小生魂不附体。〔唱〕
　　【寄生草】他是一片生香玉。他是一枝解语花。则见他整云鬟掩映在荼■〈艹縻〉架。荡湘裙微显出凌波袜。露春纤笑捻香罗帕。那姐姐怕不待厖儿俊俏可人憎。知他那眉儿淡了教谁画。
　　〔旦云〕你看那边一个好秀才也。〔正末云〕你看此女非凡。真乃九天仙女也。〔唱〕
　　【金盏儿】这娇娃是谁家。寻包弹觅破绽敢则无纤搯。似轴美人图画画出来怎如他。这娇娘恰便似嫦娥离月殿。神女出巫峡。〔带云〕韩飞卿也。〔唱〕我虽不能勾朝云和暮雨。也强似流水可兀的泛桃花。
　　〔旦云〕我见了这秀才。不由我不动心也。〔正末云〕小生看了此女子容貌。乃天上人间第一的俊俏。再无其比。〔唱〕
　　【后庭花】你看那指纤长铺玉甲。髻嵯峨堆绀发。可便似舞困三眠柳。端的是这春风恰破瓜。我见他簇双鸦。将眼梢儿斜抹美姿姿可喜煞。
　　【醉扶归】兀的不妆点杀锦绣香风榻。风流杀花月小窗纱。且休说共枕同衾觑当咱。若得来说几句儿多情话。则您那娇脸儿咱根前一时半霎。便死也甘心罢。
　　〔云〕这小姐与小生四目相视。颇有春心之意。怎得个信息相通。可也好也。哦。我想从来这花间四友。莺燕蜂蝶。与人做美。我试央及你这四友记者。小生姓韩名翃。字飞卿。烦你与小生在那娇娘根前道个上覆咱。〔唱〕
　　【金盏儿】紫燕儿画檐外谩嘈杂。黄莺儿柳梢上日呱■〈口扎〉。蜜蜂儿只恁的你可也无闲暇。蝴蝶儿少罪我把你厮央咱。黄莺儿怕你寻友处迷了伴侣。紫燕儿怕你衔泥处老了生涯。蝴蝶儿我怕你怯春寒花内宿。蜜蜂儿又则怕迟了你日暮树边衙。
　　〔旦云〕有心与那秀才说一句话。争奈有梅香在此。〔梅香云〕姐姐。天色晚了也。咱回去罢。若迟了。则怕老相公见怪。〔旦云〕梅香。老相公教我来。便回去得迟也不妨事。我见了那秀才。不由人心中牵挂。待要与他些甚东西为信物。身边诸事皆无。只有开元通宝金钱五十文。与他为表记。〔梅香云〕姐姐。我和你回去罢。〔旦云〕梅香。俺略再玩一会去。〔梅香云〕姐姐。你怎生眼不转睛看那秀才则甚。〔旦云〕我是个闺门中的女孩儿。岂有此事。梅香。咱回去来。〔遗钱科〕〔正末云〕你看那小姐到有顾盼小生之意。被那梅香逼着去了。好生可怜人也。〔唱〕 
　　【醉中天】他送春情便把金钗插。传芳信款把绣鞋踏。这搭儿恰便似阻隔着云山天一涯。则见他猛探身漾在车儿下。〔带云〕我欲待低头拾去来。〔唱〕我则怕人瞧见做风流话欛。〔做拾帕科〕我这里推拾手帕。〔带云〕我道是甚么。原来是几文金钱。〔唱〕这姐姐也不是寻常百姓家。
　　〔旦云〕我心间万般哀苦事。尽在回头一望中。梅香。俺回去来。〔下〕〔正末云〕小娘子去了也。方纔说道。心间万般哀苦事。尽在回头一望中。又与我这五十文金钱为信物。我也不顾生死。不问那里赶将去。〔下〕〔贺知章上云〕左右。兀那前头走的不是韩飞卿。〔从人云〕可知是哩。〔叫科云〕韩秀才。相公叫你哩。〔正末云〕相公叫我怎的。〔贺知章云〕韩飞卿。你是何道理。你轻呵轻君子。重呵重小人。我和你正饮酒中间。你逃席来了。这九龙池上不是耍处。这里都是官宦人家小姐。你又有三分酒。也则怕酒后疎狂。惹下事玷辱斯文。跟我回家吃酒去来。〔正末云〕哥哥。休道是酒。便是玉液琼浆。我咽不下。小生有些紧要的勾当。〔走科〕〔贺知章扯云〕你走那里去。有甚么勾当。〔正末云〕哥哥不知。小弟逃席至于九龙池上。见一小姐生的如嫦娥离洛浦。仙子下瑶阶。我和他眉眼传情。临行说道心间万般哀苦事。尽在回头一望中。〔贺知章云〕兄弟。这的是口头之言。不可深信。〔正末云〕他又与小弟一信物。我如今故此赶将去。〔贺知章云〕是甚的信物。你休瞒我。〔正末唱〕
　　【赚煞尾】这信物断送了客多愁。这信物欲买春无价。〔贺知章云〕我是猜咱。〔正末云〕哥哥试猜。〔贺知章云〕敢是罗帕藤箱玉纳子。〔正末唱〕也不是那罗帕藤箱玉纳。〔贺知章云〕既不是。可是甚的信物。〔正末云〕哥哥。小弟实不相瞒。是五十文开元通宝金钱。〔贺知章云〕这金钱小可人家怎能勾有。必然是官宦人家纔有。那小姐为甚的与你来。〔正末唱〕这一场没诚实的姻缘天赐下。〔贺知章云〕这开元通宝非同小可。你要仔细。〔正末唱〕则他坐车儿傍挂着势剑铜■〈釒算斤〉。〔贺知章云〕兄弟。你看天色晚了也。〔正末唱〕你道是抹残霞。淡烟笼鸂??汀沙。落日平林噪晚鸦。〔贺知章云〕兄弟你带酒也。你若要赶他。必然是宰相人家女子。不是耍处。〔正末唱〕遮莫是王侯世家。直赶到香闺绣闼。〔贺知章云〕我也不知情是人间何物。有这等事。〔正末唱〕我只待要倩宫莺衔出上阳花。〔下〕
　　〔贺知章云〕兄弟去了也。想飞卿学成满腹文章。不肯求进。仕途不中。此一去恐有疎虞。小官引着左右。不问那里赶将去。〔诗云〕能为君子儒。莫为小人儒。酷贪酒和色。枉读圣人书。〔下〕
　　〔音释〕
　　数音朔　捻音聂　翃音横　匏音袍　甲江雅切　碔音武　砆音孚　筲音稍　蠡音里　纛音毒　榻汤打切　萼音鄂　殢音腻　扬音样　绰超上声　踘音菊　呷香假切　馥房夫切　茸音戎　铅音延　纤西尖切　捻尼蹇切　厖音忙　绽虽讪切　搯强雅切　峡奚佳切　绀甘去声　发方雅切　抹音骂　杀双鲊切　霎双鲊切　杂音咱　呱音姑　■〈口扎〉庄洒切　插抽鲊切　踏当加切　欛把去声　纳囊亚切　■〈釒算斤〉音茶　鸂音溪　??音尺　倩青去声
　　第二折
　　〔张千上云〕自家张千是也。从幼在这里伏侍王府尹的。昨日相公在官家饮酒去了。着我在后花园中等候。这早晚敢待来也。〔正末慌上云〕小生韩飞卿。因在九龙池上玩赏杨家一捻红。陡遇一小姐。眉眼传情。实有顾盼小生之意。又留下五十文金钱。以作表记。谁想那不做美的梅香。将那小姐催逼将去也。我待要赶时。不想撞着哥哥贺知章。缠住说话。不知小姐往那里去了。俺只索沿路儿寻将来也呵。〔唱〕
　　【正宫端正好】武陵溪可兀的韩王殿韩王殿将着这五十文金钱。若金钱买的俺姻眷。抵多少家流出桃花片。
　　【滚绣球】俺两个厮顾恋。相离的不甚远。转过这粉墙东哎哟可早则波玉人儿不见。恰便似隔蓬莱弱水三千。空着这流相思画桥水。锁春愁杨柳烟。对着的都是些嘴骨都乳莺娇燕。我这里问春风桃李无言。空着我烘烘醉眼迷芳草。〔带云〕若寻不见小姐呵〔唱〕好着我恼乱春心恨杜鹃。无计留连。
　　〔云〕我恰纔见小姐入角门儿里去了。我与你寻将去。〔张千云〕这厮是甚么人。怎敢走入这里来。〔正末云〕这里是那里。你就敢阻住的我那。〔唱〕
　　【倘秀才】莫不是醉撞入深宅也那大院。莫不是梦迷入瑶台也那阆苑。〔张千云〕你看这厮走的慌慌张张的。你是甚么人。〔正末唱〕则我寻不见天台汉刘阮。〔张千云〕这厮好大胆也。直来到这里。岂不晓得侯门深似海哩。〔正末唱〕你道是侯门深似海。我正是色胆大如天。问哥哥这里到太学中近远。
　　〔张千云〕这厮是个秀才。你快出去。则怕老相公来。〔王府尹上云〕老夫王府尹。筵席已散。回我那私宅中去。〔张千慌科云〕兀那秀才。你躲在一边。老相公回来了也。〔正末云〕似此怎了也。〔唱〕
　　【滚绣球】你着我怎动转。怎脱免。空着我静巉巉的绿愁红怨。〔张千云〕那秀才你好大胆也。老相公若见了你。可不肯轻轻的放了你也。〔正末唱〕则被你送了我也花里神仙。〔王府尹云〕左右。摆开头踏。慢慢的行。〔正末唱〕则见他气昂昂袅玉鞭。〔王府尹云〕左右。接了马者。〔正末唱〕醉醺醺下骏■〈马宛〉。〔带云〕韩飞卿也。〔唱〕这一场寻仙子可敢是非不善。畅好是受惊怕悞入桃源。〔王府尹做见科云〕这厮是甚么人。〔正末唱〕我是个诗坛酒社文章士。不比那狗党狐朋恶少年。可着我急急煎煎。
　　〔王府尹云〕兀那厮。休说我这宰相府大院深宅。便是那小家儿。也有个门禁。这厮直走到我这后花园中来。老夫在这亭子上坐着。张千准备大棒子者。〔正末唱〕
　　【醉太平】谁不知官人每有权。则俺这穷秀才难言。〔王府尹云〕你不见我摆列着手下人。〔正末唱〕你摆列着玉簪珠履客三千。〔王府尹云〕你便飞也飞不出去。〔正末唱〕我如今飞不上九天。我不合擅入你这梨花院。大古来布衣走上金銮殿。可甚么笙歌引至画堂前。也是我时乖命蹇。
　　〔王府尹云〕兀那厮。你那里人氏。姓甚名谁。有甚么父母妻子兄弟亲眷。你细细的从实供来。〔正末唱〕
　　【呆骨朵】小生便无爷娘无兄弟无亲眷。〔王府尹云〕你做甚么生涯活计。〔正末唱〕生涯是断简残篇。〔王府尹云〕你那里人氏。〔正末唱〕小生本贯河南。〔王府尹云〕住在那里〔正末唱〕寄居在帝辇。〔王府尹云〕你既然是秀才。曾科举来么。〔正末唱〕曾向贡院中撺了卷。金榜上将名显。〔王府尹云〕你既然撺了卷子。可怎生不曾除授。带酒踏践大臣衙舍。其罪非轻〔正末唱〕我怎敢踏践这金谷园。〔王府尹云〕我且问你。因何进入府堂中来。〔正末唱〕我今日错迷入那个玉洞天。
　　〔王府尹云〕这厮说也说不过。夤夜入人家。非奸即盗。必定是个贼。〔正末云〕老相公是何言语。秀才家怎做的贼。〔王府尹云〕既然你不做贼。你潜入我后花园中。〔正末云〕老相公听小生说。有几个做贼的古人。〔王府尹云〕你看这厮说先前那几个做贼的。你说。老夫试听咱。〔正末唱〕
　　【滚绣球】那里有刺了臂的王仲宣。黥了额的司马迁。那里有警迹人贾生子建。那里有老而不死为盗的颜渊。〔王府尹云〕再有那几个古人做贼的来。〔正末唱〕有一个直不疑同舍郎。有一个毕吏部在酒瓮边。有一个晋韩寿偷香在贾充宅院。有一个匡衡将邻家墙壁凿穿。那里有偷瓜盗粟韩元帅。那里有钻穴踰墙闵子骞。小生委实的负屈衔寃。
　　〔王府尹云〕这厮带酒了也。据他欺我太甚。擅入园中。非奸即盗。难以恕饶。张千与我吊将起来。等他酒醒呵。慢慢的问他。也未迟哩。〔做吊科〕〔贺知章上云〕小官贺知章。我赶兄弟韩飞卿。有人说道见一个秀才带酒入这角门里去了。这府堂乃是王府尹的后园门。我试往那里看咱。〔见科〕苦也苦也。可怎生将兄弟吊在那里。我索过去救兄弟。张千。报复去。道有贺知章学士在于门首。〔张千报科云〕理会的。有贺知章学士在于门首。〔王府尹云〕道有请。〔张千云〕有请。〔做见科〕〔王府尹云〕早知学士到来。则合远接。接待不及。勿令见罪。〔贺知章云〕老相公恕罪。小官数日不曾相访。今日特来拜问。勿得见责。〔王府尹云〕知章学士。此一往何来。〔正末云〕哥哥。救您兄弟咱。〔贺知章云〕老相公。这秀才为何吊在此处。〔王府尹云〕学士不知道这秀才好生无礼。擅入老夫后花园中。非奸即盗。我见他有酒也。将他吊在这里。等他酒醒了呵。我到底不饶了他哩。〔贺知章云〕老相公认得此人来么。〔王府尹云〕老夫不认的。〔贺知章云〕圣人也多曾与老相公说。则此人便是撺过卷子韩飞卿。〔王府尹云〕谁是韩飞卿。〔贺知章云〕则此人便是韩飞卿。〔王府尹云〕则他便是韩飞卿。张千。快放他下来。〔做放下科〕〔王府尹云〕老夫久闻先生高才雄笔。文华富丽。锦绣珠玑。今日得见尊颜。实乃老夫之万幸也。〔正末云〕老相公。小生适间多饮了几杯酒。误入潭府园中。万望老相公恕罪。〔王府尹云〕老夫适间不认得先生。多有冲渎。望勿见责。〔正末云〕此乃小生之过。惶恐惶恐。〔王府尹云〕哎。好一个有道理的人也。知章学士。老夫有句话。可是敢说么。〔贺知章云〕老相公有话但说不妨。〔王府尹云〕学士。闻知此人虽然应过举。未蒙除授。老夫有心待请他在家安歇。不敢说做门馆。则是早晚与老夫讨论经典。未知飞卿允与不允。知章学士替老夫问他一声。看飞卿意下如何。〔贺知章云〕老相公所言之事。不必去问。此人比众不同。腹隐司马之才。心似祢衡之傲。内心刚烈。外貌欠恭。今岁撺过卷子。早晚除授。怎肯与人做门馆。老相公请勿开言。〔王府尹云〕学士。或允或不允。只在飞卿根前说一声。可也好也。〔贺知章云〕好波。小官说则说。则怕他不肯。飞卿。我有一句话与你说知。〔正末云〕哥哥。于礼所当者言之。〔贺知章云〕我说。你允不允可干我事。老相公说来。我料兄弟你也不肯。老相公着兄弟在他府中做个门馆先生。未知兄弟意下如何。〔正末云〕恁兄弟愿随鞭镫。〔贺知章云〕好也。我道他不肯。兄弟。你撺过卷子。早晚听命。便除授官职。可怎生与人家做门馆那。〔正末云〕您兄弟曾算命来。说我命里也无那官分。只有分做门馆先生。〔唱〕
　　【倘秀才】谢你个贺知章举贤的这荐贤。便是这韩飞卿荣迁也那骤迁。你着我在桃源洞收拾些学课钱。着宋玉为师范。巫娥女做生员。小生也乐然。
　　〔贺知章云〕老相公。飞卿兄弟不肯做门馆。小官磨了半截舌头。纔得依允。〔王府尹云〕多谢了学士。先生房中用的对象。老夫尽皆准备。〔正末云〕小生不用别物。〔唱〕
　　【叨叨令】也不用龙蛇影动端溪砚。我则待燕莺期称于飞愿。谁待要顽涎醉倒琼林宴。我则怕鸳鸯不锁黄金殿。则被你称了心也么哥。则被你称了心也么哥。煞强似占鳌头稳步瀛洲选。
　　〔王府尹云〕张千。打扫书房。就着先生安歇。〔贺知章云〕老相公。着兄弟且到店肆中收拾行李。明日早到府中来。〔王府尹云〕也说的是。〔正末云〕老相公。小生收拾行李。明日早来。〔贺知章云〕飞卿好大胆。却怎生做这等勾当。你带酒直走到他府中。不是我呵久后怎见你那同堂故友。〔正末云〕哥哥。不妨事。你那里知道。〔唱〕
　　【煞尾】我本是个花一攒锦一簇芙蓉亭有情有意双飞燕。却做了山一带水一派竹林寺无影无形的并蒂莲。愁如丝泪似泉。心忙杀眼望穿。只愿的花有重开月再圆。山也有相逢石也有穿。须觅鸾胶续断弦。对抚瑶琴写幽怨。闲傍妆台整鬓蝉。同品鸾箫并玉肩。学画娥眉点麝烟。几时得春日寻芳斗草轩。夏藤簟纱厨枕臂眠。秋乞巧穿针会玉仙。冬赏雪观梅到玳筵。指淡月疎星银汉边。说海誓山盟曲槛前。唾手也似前程结姻眷。绾角儿夫妻称心愿。藕丝儿将咱肠肚牵。石碑丕将咱肺腑镌。笋条儿也似长安美少年。不能勾花朵儿似春风玉人面。干赚的相如走偌远。空着我赶上文君则落的这一声喘。〔下〕
　　〔贺知章云〕老相公。小官多有深扰。异日必当酬答。飞卿兄弟明日早来。老相公当以重待。无相轻也。〔下〕〔王府尹云〕张千。便与我打扫书舍。明日那韩先生来时。着此人在书房中安下。早晚茶饭衣食好生管待。老夫要与此人讲论经史。〔诗云〕肯学之人如禾稻。不学之人如蒿草。懒学之人不足称。勤学之人国之宝。〔下〕
　　〔音释〕
　　陡音斗　宅池斋切　阆音浪　阮音远　巉初衔切　■〈马宛〉音免　辇连上声　夤音寅　黥音擎　壁音彼　骞音牵　玑音肌　祢宁已切　涎徐煎切　镌兹宣切　赚音湛　喘穿上声
　　第三折
　　〔净扮王正上丑扮马求上〕〔净云〕自家王府尹的孩儿。叫做王正。这个马推官的孩儿。叫做马求。一月前我父亲领一个门馆先生。姓韩字飞卿。在家。我今年十五岁也。则我六岁上读书。到如今九岁光阴。念了一本百家姓。颠倒烂熟的。俺父亲说我心坌哩。〔丑云〕自家马求。今年十四岁也。我上学读了八年光景。一本蒙求还有五板不曾记得。今日送我在你家读书。你家这门馆先生。自从我在学堂中一个月。不曾教我一句书。终日只是长吁短气的。不知为何。〔净云〕跷蹊。自从师父到我家书堂里教书。也不作诗写字。镇日在我家后厅啼哭。口里念道。小姐小姐。不知怎生。〔丑云〕便是这等。我与师父做了几句口号。〔净云〕你念与我听。〔丑云〕我念你听。这个先生实不中。九经三史几曾通。自从到你书房内。字又不写书懒攻。日日要了束修礼。我看他独言独语似魔风。每日看着你家后厅哭。他敢要入你姐姐黑窟笼。〔净云〕你做的不好。等我做一首长篇。〔丑云〕你做你做。也要念与我听。〔净云〕你听。上古天子重英豪。好把文章教尔曹。〔丑云〕这是旧的。不好。〔凈云〕如今就是新的了。因咱年少失教训。请个门馆就家学。当日请到书房里。四书经典并不教。每日看着后厅哭。口题小姐女多娇。他是无饥无饱吃酒肉。嘻着贼脸前后瞧。若还看见我家柳眉姐。哭得他眼泪似尿浇。〔丑云〕师父敢待来也。咱家去罢。〔同下〕〔正末上云〕小生自到老相公府堂中安下。一月有余。难得老相公待小生非轻。茶饭管待甚厚。终不称其心愿。不能勾得见小姐一面。小生有甚心情看书写字。朝夕只是想念小姐。几时得见也呵。〔唱〕
　　【中吕粉蝶儿】心绪悠悠。不明白这场迤逗。迤逗的迟和疾命掩黄坵。休道是接连枝。谐比翼。甚时得天缘辐辏。但能勾及早承头。害则害甘心儿为他僝僽。
　　【醉春风】这些时遣兴不成诗。每日间消愁只对酒。梦魂中无处觅行云。俺那人这宅院里敢有。有。即渐的病患将成。饮食少进。刬的似水泄般不漏。
　　〔云〕小生想念。但合眼便见小姐。我这一会身子有些困倦。我且歇息咱。〔做睡科〕〔旦上云〕妾身柳眉儿。闻知的那个秀才在俺家书房中。我看他去。〔做见科云〕秀才。间别无恙。〔正末云〕好女子也呵。〔唱〕
　　【迎仙客】稳称身玉压腰。高梳髻玉搔头。则见他背东风佯不瞅。美也饱看取袜如钩。受用了那腰似柳。〔旦笑科〕〔正末唱〕我见他欲语含羞。则见他半掩着泥金袖。
　　〔旦云〕我回去也。〔下〕〔正末醒科云〕我恰纔梦寐之中。看见小姐。觉来可怎生不见了也。〔唱〕
　　【白鹤子】这搭儿里厮撞着。俺两个便意相投。我见他恰行过这牡丹亭。又转过芍药圃蔷薇后。
　　【幺篇】风月心何日遂。云雨意几时休。怪的是这花梢上乳莺啼。恨的是这檐马儿东风骤。
　　〔带云〕小姐。我这等想你。知他心里可是如何。〔唱〕
　　【普天乐】闷倚遍这翠屏山。香烬在泥金兽。妆镜里青鸾肠断。银筝上宝雁横秋。斗帐掩篆烟浓。深被拥红云皱。雨打梨花黄昏后。不信到他不念这个儒流。题诗呵闲吟在绿窗。回诗呵羞临粉墙。待月呵独坐南楼。
　　〔云〕我手占一卦。看今日得见小姐么。〔做祷祝科〕〔云〕至灵至圣。至诚感应。圣人作易。幽赞神明。包罗万象。道合乾坤。与天地合其德。日月合其明。四时合其序。鬼神合其吉凶。谨请袁天罡先生。李淳风先生。卦内先贤先圣。抛卦童子。掷卦仙郎。八八六十四卦内占一卦。三百八十四爻内占一爻。来意至诚。无不感应。单单单。拆拆拆。占得天地否卦。否者闭塞也。其事不通。内有发生之意。先凶后吉。金钱你在这里。知他小姐在那里也。〔唱〕
　　【红绣鞋】钱也我自道你有姻缘成就。钱也谁承望你无倒断阻隔绸缪。钱也我不曾将那十万贯腰缠着上扬州。我还不了那风流债。干买下些个断肠愁。钱也则俺这眼中人何处有。
　　〔王府尹上云〕老夫王府尹。自从韩飞卿秀才在我家中安下一月。老夫事忙。不曾与此人攀话。今日早间圣人见喜。赐与老夫十瓶御酒。老夫不敢自用。将着酒肴到书房中与韩飞卿樽酒论文。可早来到也。张千报复去。说老夫在于门首。〔张千报科云〕老爷来看相公哩。〔正末云〕老相公来了也。不中。我将这金钱且藏在书册中。〔藏科〕道有请。〔见科云〕老相公。小生多蒙厚意。在此府上深扰。〔王府尹云〕先生。老夫这几日家事忙。不曾探望先生。勿罪勿罪。〔正末云〕小生不敢。〔王府尹云〕今日早间。圣人见喜。赐与老夫十瓶御酒。不敢自用。将来与先生同饮一杯。张千。将酒来。飞卿满饮此杯。〔正末云〕小生有何德能。着老相公这等重意管待也。〔唱〕
　　【石榴花】这的是葡萄新酿出凉州。〔王府尹云〕先生满饮此杯。〔正末唱〕他那里满捧着紫金瓯。〔王府尹云〕飞卿。此酒胜甘露醍醐。〔正末唱〕端的浓如春色酒如油。〔王府尹云〕飞卿。今日拚了沉醉方归。〔正末唱〕小生我则怕你醉后。又迷入画阁重楼。〔王府尹云〕此酒香味各别。〔正末唱〕端的是锦封未拆香先透。方知道汝阳王口角涎流。那里有翰林风月三千首。〔王府尹云〕想古人云。扫愁箒。钓诗钩。信不虚也。〔正末唱〕枉了也这扫愁箒钓诗钩。
　　【斗鹌鹑】扫愁箒扫不了我郁闷情怀。钓诗钩钓不了我这风流的症候。〔王府尹云〕飞卿。省可里推辞。且饮一杯咱。〔正末唱〕小生也不敢推辞。〔王府尹云〕先生。好共歹再饮一杯。〔正末唱〕我则索勉强勉强的到口。〔王府尹云〕此酒能消心间郁闷。解散客旅春愁。〔正末唱〕怕不待酒醉春风散客愁。〔带云〕你怎知我这愁呵。〔唱〕似长江淹淹的不断流。〔王府尹云〕先生不饮酒。敢思乡么。〔正末唱〕小生也不为思乡。〔王府尹云〕既不为思乡。你莫不害酒么。〔正末唱〕小生也非干的这病酒。
　　〔王府尹云〕先生一向清减了。是老夫家中物用不中么。〔正末云〕非也。〔唱〕
　　【上小楼】看了他这帘垂玉钩。更那香添金兽。〔王府尹云〕敢酒食肴馔不应口么。〔正末唱〕每日家满卓杯盘。诸般肴馔。百味珍羞。〔王府尹云〕先生为何清减了也。〔正末唱〕知他是怎生来。宽掩过春衫罗袖。正不知为何的恁般消瘦。
　　〔王府尹云〕据先生有经纶济世之才。补完天地之手。应过举。早晚除授。何故深思远虑如此。〔正末唱〕
　　【幺篇】我怕没经天纬地才。拿云握雾手。稳情取步入蟾宫。跳过龙门。占了鳌头。〔王府尹云〕先生既有如此般手段。为何忧形于色。〔正末唱〕我愁的是花发东墙。月暗西厢。云迷楚岫。〔背科云〕我若见小姐一面呵。〔唱〕便不做那状元郎我可也不曾眉皱。
　　〔王府尹云〕先生数日作甚么功课。〔正末云〕小生常习周易。〔王府尹云〕先生既看周易。必然有甚心得去处。老夫随喜观看咱。〔做取书看吊金钱科云〕书中吊下金钱来了也。〔正末做慌科〕〔王府尹云〕将这钱我看咱。这开元通宝金钱是我的。怎生得到这秀才手里来。好奇怪也。我试问这个秀才咱。先生。这开元通宝金钱。是圣人赐我的来。怎生得到你手里。你试说咱。〔正末唱〕
　　【满庭芳】好着我便趋前哎退后。这的是俺先人遗念。〔王府尹云〕谁遗与你来。〔正末唱〕是俺那祖上传留。〔王府尹云〕这开元通宝金钱。是圣人赐与我的。有谁人能勾。〔正末唱〕他道是开元通宝谁能勾。奉皇宣赐与公侯。都只为掉罨子鸾交凤友。到做了个脱稍儿燕侣莺俦。〔王府尹云〕可怎生这金钱落在你手里。其中必有暗昧也。〔正末唱〕相公你便休穷究。〔王府尹云〕兀那秀才。你从实的说。〔正末唱〕说着呵出乖弄丑。〔王府尹云〕你不说此事干罢了那。〔正末唱〕题起来风雨替花愁。
　　〔王府尹云〕这金钱正是我的。我把与女孩儿带着。怎生能勾到这厮根前。必然是俺那妮子与这厮来。张千。唤出小姐来。〔正末做跽科〕〔王府尹云〕好也。可早招了也。〔旦上云〕父亲。唤你孩儿有何事。〔王府尹云〕兀那泼贱人。你做的好勾当。这金钱我与你悬带着来。怎生到这厮手里。〔旦云〕您孩儿在九龙池上掉了来。〔王府尹云〕噤声。俺家三世无犯法之男。五世无再婚之女。你是闺中女子。不习那针指女工。倒去学那辱门败户。你岂不闻女子无事不出闺门。夜行以烛。无烛则止。行不动尘。笑不露齿。席不正不坐。割不正不食。不启偏门。不有私语。在家习礼法。学针指。若嫁与人。和六亲。孝父母。使宗族称羡。邻里矜夸。圣人云。男子生而愿为之有室。女子生而愿为之有家。父母之心。人皆有之。你不待父母之命。媒妁之言。钻穴相窥。踰垣相从。国人皆贱之。你不学上古烈女。却做下这等勾当。小贱人。呸。你羞也不羞。〔诗云〕当日个襄王窈窕思贤才。赵贞女包上筑坟台。我则道你是个三贞九烈闺中女。呸。原来你是个辱门败户小奴胎。兀那小贱人还不回绣房中去。〔旦下〕〔指末科云〕好秀才也。你谦谦君子。看的好周易。韩飞卿。老夫待你非薄。你在我家中住了个月之期。吃用衣食。都是老夫的。你却这般报答我。你是个读书人。检书册与圣人对面。便好道君子不重则不威。枉了你穷九经三史诸子百家。不学上古贤人囊萤积雪。凿壁偷光。则学乱作胡为。这等无上下。无廉耻。我道你为何撞入后花园中。元来正怀着此事。〔诗云〕你本是寻芳误见女婵娟。推向花园拾翠钿。将这开元通宝传心事。你可是么一春常费买花钱。张千。与我将这厮高高吊将起来。我慢慢的问他。〔做吊科〕〔贺知章上云〕小官贺知章。为因韩飞卿撺过卷子。此人文章不在李太白之下。圣人的命。则今日便宣入朝。自有加官赐赏。张千报复去。道有贺知章学士在于门首。〔报科〕〔王府尹云〕道有请。〔见科〕〔王府尹云〕学士此来有何事。〔贺知章云〕今日圣人见了韩飞卿卷子。说此人文章不在李太白之下。宣他入朝加官去哩。〔王府尹云〕住住。学士不知。这厮欺吾太甚。有罪在身。难以恕饶。〔贺知章云〕老相公。这是圣语。非同小可。不得迟慢。〔王府尹云〕既是圣人的命。且饶他罪过。张千。放他下来。〔贺知章云〕老相公。飞卿他是君子儒。有何罪将他吊起来。〔王府尹做打耳喑科〕〔贺知章云〕小官尽知此事。都在小官身上。飞卿兄弟你可早两遭儿也。圣人宣你便须入朝。〔正末云〕不妨事。〔唱〕
　　【耍孩儿】几曾见偷香庭院里拏了韩寿。掷果的云阳内斩首。香车私走的卓文君。就升仙桥上剐做骷髅。哎险也汉相如涤器临邛市。秦弄玉吹箫跨凤楼。动不动君王行奏。本是些风花雪月。都做了笞杖徒流。
　　〔贺知章云〕我与你成合秦晋之缘何如。〔正末云〕我若得官呵。〔唱〕
　　【煞尾】准备着迎亲庆喜筵。安排着拦门庆贺酒。〔带云〕我折桂枝回来呵。〔唱〕我来折你这晓风春日观音柳。道不的错分付了风流画眉的手。〔下〕
　　〔王府尹云〕韩飞卿去了也。本待成亲来。交他应举去。恐此人功名心懒堕。等他为了官。纔招为壻。学士。这桩事全在你身上。〔贺知章云〕相公放心。小姐这亲事都在小官身上。老相公不必迟慢。便结彩楼。选日成亲。〔诗云〕也不须媒证结婚姻。指日佳人就此亲。〔王府尹诗云〕莫言一世儒冠误。方显文章可立身。〔同下〕
　　〔音释〕
　　坌滂闷切　学奚交切　迤音移　逗音豆　辏仓救切　僝锄山切　僽音骤　刬音产　瞅音揪　绸音紬　缪麻彪切　酿泥降切　醍音提　醐音胡　握音杳　岫音袖　罨音掩　妮音泥　妁音酌　窈音杳　窕音调　掷音直　骷音枯　髅音娄　涤音笛　行音杭　笞音痴
　　第四折
　　〔冲末李太白上诗云〕长安市上酒。为狂。沉香亭畔作文章。供奉翰林名学士。万古千年姓字香。老夫姓李。双名太白。生时母梦长庚星入怀。因以名之。天宝初年。召见金銮殿论当世之事。天子赐食。亲手调羹。初号竹溪六逸。后为饮中八仙。小官有一同堂故友。乃是韩飞卿。此人文章不在小官之下。自到京师。撺过卷子。在知章学士府第安下。此人在于九龙池上。带酒惹下是非。知章尽知详细。对小官分诉的明白。在圣人根前奏过。就奉圣命着小官与他加官赐赏。二来就着小官与他成此一门亲事。小官不敢久停久住。同贺知章走一遭去来。〔诗云〕圣天子选用贤良。文章士尽赴科场。韩飞卿状元及第。我与他成秦晋花烛洞房。〔下〕〔王府尹同旦儿梅香上云〕欢来不似今朝。喜来那逢今日。老夫王府尹是也。谁想韩飞卿得了头名状元。我着知章学士保亲为媒。招状元为婿。今日结起彩楼。准备鼓乐。那新状元敢待来也。〔正末同贺知章上贺云〕儿弟也一举状元及第。可贺可贺。〔正末云〕哥哥。我韩飞卿谁想有今日也呵。〔唱〕
　　【双调新水令】步蟾宫平地上青霄。脚平登禹门一跃。簪花宫帽侧。挽辔玉骢■〈马高〉。可知道金榜名标。谁请受五花诰。
　　〔云〕哥哥。兀那楼上为甚么动着乐声。〔贺知章云〕这个是彩楼。要招女婿的。〔正末云〕张千。说与那楼上的人去。〔唱〕
　　【沉醉东风】也不索频频的楼前动乐。谁知恁台上吹箫。〔贺知章云〕贵公子家女孩儿抛绣球哩。〔正末唱〕紫丝鞭手内擎。绣球儿身边落。〔云〕哥哥。敢不是绣球儿。〔贺知章云〕兄弟。不是绣球是甚么。〔正末唱〕我觑的乱下风雹。〔贺知章云〕飞卿。这抛绣球儿的是王府尹的女孩儿。〔正末唱〕寄与他多情女艳娇。你着他别寻一个前程倒好。
　　〔贺知章云〕兄弟也。你当初为他这小姐。怎生般狂荡。今日我与保亲。你怎生这般古■〈忄敝〉。〔正末唱〕
　　【乔牌儿】你个贺知章狂落保。〔贺知章云〕兄弟元来性格不一哩。〔正末唱〕不是这韩飞卿性格拗。〔贺知章云〕小姐为你也曾耻辱来。〔正末唱〕想着那俏人儿曾受爷操暴。〔贺知章云〕你知他为你受苦。你怎生不肯成亲。〔正末唱〕休将汉相如错送了。
　　〔贺知章云〕你当初为这门亲事。将性命也不顾。今日老相公肯了。你还不去参拜丈人哩。〔正末云〕哥哥。恁兄弟平生不折腰于人。〔唱〕
　　【水仙子】他待生拆开碧桃花下凤鸾交。火烧了俺白玉楼头翡翠巢。〔贺知章云〕他今日倒赔缘房。招你为婿。〔正末唱〕他见我春风得意长安道。因此上迎头儿将女婿招。〔贺知章云〕你休无礼。他是你太山丈人。你是他门下女婿。他敢打你哩。〔正末唱〕一恁他官人每棒有千条。〔梅香上云〕学士。飞卿既然不肯成亲呵。放他马头过去罢。〔正末唱〕小姐你便权休怪。〔梅香云〕当日个不得第呵。怎生般模样。刚则做了官。便别了姐姐不肯时。也由得你。〔正末唱〕梅香你便且莫焦。〔贺知章云〕兄弟也。一门好亲事。成就了罢。〔正末云〕小官欲要不成这门亲事。则怕破了丈人体面。〔唱〕今日可便轮到我妆幺。
　　〔李太白上云〕小官李太白是也。奉圣人的命。着新状元韩飞卿则今日去王府尹家为婿。可早来到也。接了马者。〔张千云〕牢坠镫。〔见科〕〔李太白云〕韩飞卿。听圣人的命。着你与王府尹女孩儿柳眉儿为婿。休得推辞。望阙谢了恩者。〔正末云〕小官并不敢推辞与王府尹为婿。〔李太白云〕状元过去拜你丈人。〔正末云〕既是圣人的命。成了这门亲事。丈人受你女婿几拜。则被你吊杀我也。丈人。〔王府尹云〕则被你傲杀我也。女婿。〔贺知章云〕兄弟。你说平生不折腰于人。今日早一遭儿也。〔李太白云〕就请小姐出来行礼成了亲事。等我好回圣人话去。〔梅香拥旦上行礼交杯科〕〔正末云〕兀的不欢喜杀我也。〔唱〕
　　【雁儿落】今日个画堂中设酒肴。花烛下同諠笑。高擎着合卺杯。齐动着合欢乐。
　　【得胜令】呀。若不是前世宿缘招。焉能勾玉杵会蓝桥。〔旦云〕将酒来。妾身与状元同奉父亲一杯。〔正末同旦跪科〕〔贺知章云〕兄弟。你恰纔说平生不折腰于人。可早两遭儿也〔正末唱〕哎。你个贺学士休讥诮。我如今为新人当拜倒。〔王府尹云〕咱也回奉状元一杯。〔做把盏科〕〔正末唱〕你也恃不得官高。动不动将咱吊。我也赌不得心高。早两遭儿折了腰。
　　〔李太白云〕韩飞卿。你夫妻二人望阙跪着。听圣人的命。因你对策称旨。加授翰林学士别赐黄金五十斤。与夫人柳眉儿添妆。〔诗云〕则为你十年辛苦困寒窗。一举成名天下扬。金钱自可成姻眷。玉杵无烦问渺茫。京兆堂中添贵客。翰林院里擢仙郎。嵩呼万岁齐天喜。拜舞丹墀谢圣皇。〔正末同旦谢恩科〕〔唱〕
　　【沽美酒】你道我韩飞卿意气豪。柳夫人缘分巧。谁承望恩赐黄金偏不少。越显得风流京兆。将眉黛好重描。
　　【太平令】这都是五十文开元通宝。成就了美夫妻三月桃夭。从今后一生荣耀。双双的齐眉到老。想草茅遇遭这圣朝。呀。知甚日把隆恩补报。
　　〔音释〕
　　辔音配　跃音耀　乐音耀　落音涝　雹巴毛切　■〈忄敝〉音鳖　格皆上声　抝音要　操平声　翡肥去声　巢锄昭切　卺音谨　黛音代
　　题目　韩飞卿醉赶柳眉儿　
　　正名　李太白匹配金钱记
　　李太白匹配金钱记杂剧终

《元曲选》　玉箫女两世姻缘杂剧　（明）臧晋叔 编 
　　玉箫女两世姻缘杂剧　　（元）乔梦符 撰
　　●玉箫女两世姻缘杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　韦元帅重谐配偶　正名　玉箫女两世姻缘 
　　第一折
　　〔老旦扮卜儿上诗云〕少年歌舞老年身。喜笑常生满面春。胭粉岂为无价宝。郎君自是有情人。老身许氏。夫主姓韩。是这洛阳城个中人家。不幸夫主早亡。止有一个亲生女儿。小字玉箫。做个上厅行首。我这女儿吹弹歌舞。书画琴棋。无不精妙。更是风流旖旎。机巧聪明。但是见他的郎君。无一个不爱的。只是孩儿有一件病。生性儿好吃口酸黄菜。如今伴着一个秀才。是西川成都人。好不缠的火热。今日是对门王妈妈生辰。我着孩儿去送手帕。只当告个半日假。他百般不肯去。只要守着那秀才。我索自家走一遭去。〔下〕〔末扮韦皋引正旦扮玉箫梅香同上诗云〕学成折桂手。闲作惜花人。巫峡台端梦。襄王病里身。小生姓韦名皋。字武成。祖贯西川成都人也。幼习儒业。博览羣书。奈生来酷好花酒。不能忘情。先年游学至此。幸遇大姐韩玉箫不弃。做了一程夫妻。彼此赤心相待。白首相期。只是他母亲有些间阻。今日他母亲不在。我与大姐排遣一会者。〔正旦云〕解元。我待与王妈妈递手帕去来。只怕来的迟。教你盼望。着娘替我去了。〔末云〕多谢大姐眷爱。〔正旦云〕梅香。安排酒来。我与您姐夫饮几杯者。〔梅香云〕酒在此。〔正旦把盏科末云〕大姐。先饮此杯。〔正旦云〕我与解元同饮。〔末云〕咱闲口论闲话。似大姐这般玉质花容。清歌妙舞。在这歌妓中可是少也。〔正旦云〕解元。俺这门衣食。不知几时是了也呵。〔唱〕
　　【仙吕点绛唇】云鬓花钿。舞裙歌扇。我却也无心恋。怕不道春正芳妍。只落得人轻贱。
　　【混江龙】我不比等闲行院。煞教我占场儿住老丽春园。卖虚脾眉尖眼角。散和气席上尊前。是学的击玉敲金三百段。常则是撩云拨雨二十年。这家风愿天下有眼的休教见。我想来但得个夫妻美满。煞强如旦末双全。
　　〔末云〕我想大姐如此花貌。如此清音。尚不愿乐。有那等老妓万分不及大姐。似他每怎觅那衣食来。〔正旦唱〕
　　【油葫芦】有那等滴溜的猱儿不觅钱。他每都错怨天。情知那干村沙怎做的玉天仙。那里有野鸳鸯眼秃刷的在黄金殿。则这伙木鹦哥嘴骨邦的在仙音院。搽一个红颊腮似赤马猴。舒着双黑爪老似通臂猿。抱着面紫檀槽弹不的昭君怨。凤凰箫吹不出鹧鸪天。
　　【天下乐】哎。也算做闷向秦楼列管弦。〔带云〕到那三杯酒后呵。〔唱〕觑不的那抓掀。?髻偏。便似那披荷叶搭剌着个褐袖肩。〔末云〕他这等模样。倘那子弟道你歌舞一会咱。他却如何。〔正旦云〕他便道我醉了。歌舞不的了。倘若再三央凂呵。〔唱〕狗沁歌嚎了几声。鸡爪风扭了半边。〔云〕投至临散时。可有一件好处。〔末云〕有甚好处。〔正旦唱〕抓着块羊骨头一道烟。
　　〔末云〕这的不足言了。如大姐这般人物声价。那子弟每便怎能勾到的根前。〔正旦云〕不是我卖弄。但是郎君每来行走。焉敢造次近傍的我。〔末云〕你是怎的。〔正旦云〕那子弟每到我行呵。〔唱〕
　　【那咤令】见一面半面。弃茶船米船。着一拳半拳。毁山田水田。待一年半年。卖南园北园。我着他白玉妆了翡翠楼。黄金垒了鸳鸯殿。珍珠砌了流水桃源。
　　【鹊踏枝】他见我舞蹁跹。看的做玉婵娟。抹一块鼻凹里沙糖。流两行口角底顽涎。有那等花木瓜长安少年。他每不斟量隔屋撺椽。
　　〔末云〕大姐。这子弟每得能到你家里。可是不容易也。〔正旦云〕子弟每来俺家里。岂止不容易。还有那些着伤哩。〔唱〕
　　【寄生草】我溜一眼偎着他三魂丧。放一交向的他八步远。如今些浪包喽难注烟花选。哨禽儿怎入莺花传。赚郎君不索桃花片。但来的忽剌剌脑门上吃一个震天雷。响■〈口床〉■〈口床〉心窝里中几下连珠箭。
　　〔末云〕大姐。你怎么这等利害。〔正旦云〕还不见俺娘更是利害哩。〔唱〕
　　【幺篇】俺娘休想投空寨。常则待拽大拳。恰便是老妖精曾吵闹了蟠桃宴。凭着那巧舌头敢聒噪了森罗殿。拖着条黄桑棒直轮磨到悲田院。藕池中锯折并头莲。泥窝里搯杀双飞燕。
　　〔云〕梅香。将热酒来。我与您姐夫再把一盏。〔末云〕多承大姐厚爱。我委实吃不的了。〔正旦云〕解元。趁此清暇。好歹多饮几杯咱。〔唱〕
　　【得胜乐】将罗袖卷。香醪劝。请学士官人稳便。这的是酿清泉朝来新旋。直吃的金盏里倒垂莲。
　　〔卜儿上打咳嗽科〕〔正旦唱〕
　　【醉中天】这些时聒吵到三百遍。要成合只除是九千年。要茶饭拣口儿支分要衣服换套儿穿。那些儿不称你个婆婆愿。我与你积趱下铜斗般家私过遣。每日价神头鬼面。〔卜儿云〕儿嚛。娘有话说。〔正旦唱〕怎生的将我来直恁熬煎。
　　〔末云〕妈妈有甚见教。〔卜儿云〕韦姐夫。不是我老婆子多言。你忒没志气。如今朝廷挂榜招贤。选用人材。对门王大姐家张姐夫。间壁李二姐家赵姐夫。都赶选登科去了。你还只在俺家缠。俺家爱你那些来。不过为着这个醋瓶子。不争别人求了官来。对门间壁都有些酸辣气味。只是俺一家儿淡不剌的。知道的便说你没志气。不知道的还说俺家误了你的前程。〔末向旦云〕大姐。你娘支我哩。〔正旦云〕解元放心。见有我哩。睬他怎的。〔末云〕小生在此。实难久住。不如趁此离门。倒也好看。〔正旦云〕解元。你怎便下的舍了我去也。〔末云〕男子汉也有个立身扬名时节。既是黄榜招贤。我索走一遭去。倘得一官半职。大姐。则你便是夫人县君也。〔正旦云〕解元既去。待我与你收拾些盘费。更到十里长亭饯一杯咱。〔旦打悲科云〕天那。都只为爱钱的娘。阻隔了人也。〔做送行科唱〕
　　【后庭花】今日在汴河边倚画船。明日在天津桥闻杜鹃。最苦是相思病。极高的离恨天。空教我泪涟涟。凄凉杀花间莺燕。散东风榆荚钱。锁春愁杨柳烟。断肠在过鴈前。销魂向落照边。苦恹恹恨怎言。急煎煎情惨然。
　　〔打悲科唱〕
　　【青歌儿】天那人在这离亭离亭开宴。酒和愁怎生怎生吞咽。狠毒娘下的也么天。情绪绵绵。想柳畔花边。月下星前。共枕同眠。携手凭肩。离暮雨亭轩。望落日山川。问雕鞍何日是归年。俺和你重相见。
　　〔末云〕大姐。你放心者。我此一去得了官。便来取你。〔正旦云〕解元。你若得官呵。便休负了我也。〔末云〕我怎敢负了大姐。〔正旦唱〕
　　【赚煞】眼见的天阔鴈书迟。赤紧的日近长安远。则怕我受官诰的缘薄分浅。则愿的一举成名在日边。〔带云〕你寄音书呵。〔唱〕休爱惜象管鸾笺。〔末云〕大姐。屈着指头儿数。不出三年。我便来也。〔正旦唱〕则愿的早三年。人月团圆。休教妾常倚东风泣断弦。你休恋京师帝辇。别求夫人宅眷。把咱好姻缘翻做了恶姻缘。〔下〕
　　〔音释〕
　　旖音以　旎音你　行音杭　十绳知切　猱音挠　鹧音柘　鸪音姑　抓庄瓜切　掀音轩　?音狄　沁侵去声　跹音仙　凹汪卦切　涎徐煎切　撺粗酸切　哨双罩切　■〈口床〉音床　中去声　锯音遽　搯音恰　酿尼降切　旋旋去声　饯音贱　荚音结　辇连上声
　　第二折
　　〔正旦扮病梅香扶上云〕自从韦秀才去后。早已数年。杳无音信。妾身思成一病。虽是不疼不痒。却又不茶不饭。则被这相思病害杀我也。〔梅香云〕姐姐。进些汤药咱。〔正旦云〕你不知。我这病症非汤药能医。〔卜儿上云〕儿嚛。你害的是甚的病。怎么这等憔悴了。我则愿咱家一年胜似一年。儿嚛。你怎么一日不如一日。你娘凭着谁过日子。儿嚛。好歹些儿。〔正旦云〕娘呵。不要吵聒我。省些话儿罢。我盹睡咱。〔旦做睡作醒科云〕梅香。我恰纔待睡一会。是甚么惊觉我来。〔梅香云〕姐姐。不是这窗前花影。敢是那楼外莺声。〔正旦唱〕
　　【商调集贤宾】隔纱窗日高花弄影。听何处啭流莺。虚飘飘半衾幽梦。困腾腾一枕春酲。趁着那游丝儿恰飞过竹坞桃溪。随着这蝴蝶儿又来到月榭风亭。觉来时倚着这翠云十二屏。恍惚似坠露飞萤。多咱是寸肠千万结。只落的长叹两三声。
　　【逍遥乐】犹古自身心不定。倚遍危楼。望不见长安帝京。何处也薄情。多应恋金屋银屏。想则想于咱不志诚。空说下碜磕磕海誓山盟。赤紧的关河又远。岁月如流。鱼鴈无凭。
　　〔梅香云〕姐姐。你这等情况无聊。我将管弦来。你略吹弹一回消遣咱。〔扶旦看砌末科〕〔旦长吁云〕与我拿在一边者。〔唱〕
　　【尚京马】我觑不的鴈行弦断卧瑶筝。凤嘴声残冷玉笙。兽面香消闲翠鼎。门半掩悄悄冥冥。断肠人和泪梦初醒。
　　〔卜儿上云〕儿嚛。你这病势却是何如。〔正旦唱〕
　　【梧叶儿】火燎也似身躯热。锥剜也似额角疼。即渐里瘦了身形。这几日茶饭上不待吃。睡卧又不甚宁。〔卜儿云〕我请医者看看你这脉息。知他是甚么症候。〔正旦唱〕若将这脉来凭。多管是废寝忘餐病症。
　　〔卜儿云〕梅香。好生伏事您姐姐。我下边看些汤药来。〔虚下〕〔梅香云〕姐姐。你怎么这等想俺姐夫。〔正旦云〕我实瞒不的你。据着他那人物才学。如何教我不想也。〔唱〕
　　【醋葫芦】看了他容貌儿实是撑。衣冠儿别样整。更风流更洒落更聪明。唱一篇小曲儿宫调清。一团儿软款温柔情性。兀的不坑了人性命引了人魂灵。
　　【金菊香】想着他锦心绣腹那才能。怎教我月下花前不动情。信口里小曲儿编捏成。端的是剪雪裁氷。惺惺的自古惜惺惺。
　　〔梅香云〕俺姐夫这等知音。可知姐姐想他哩。〔正旦云〕你还不曾见他在我身上那样的疼热哩。〔唱〕
　　【浪里来】假若我乍吹箫别院声。他便眼巴巴帘下等。直等到星移斗转二三更。入门来画堂春自生。紧紧的将咱搂定。那温存那将惜那劳承。
　　〔带云〕解元呵。想起你那般风韵。害杀我也。〔唱〕
　　【后庭花】想着他和蔷薇花露清。点胭脂红蜡冷。整花朵心偏耐。画蛾眉手惯经。梳洗罢将玉肩凭。恰似对鸳鸯交颈。到如今玉肌骨减了九停。粉香消没了半星。空凝盼秋水横。甚情将云鬓整。骨岩岩瘦不胜。闷恹恹扮不成。
　　〔卜儿上云〕儿嚛。我办了些汤水来。你吃上几口儿咱。〔正旦云〕妳妳。不拘甚么饮食。我吃不下去了。但觉这病越越的沉重了。你拿幅绢来。我待自画一个影身图儿。寄与那秀才咱。〔做对砌末画像科唱〕
　　【金菊香】怕不待几番落笔强施呈。争奈一段伤心画不能。腮斗上泪痕粉渍定。没颜色鬓乱钗横。和我这眼皮眉黛欠分明。
　　〔云〕我再做一首词。一倂将去。词名长相思。〔词云〕长相思。短相思。长短相思杨柳枝。断肠千万丝。生相思。死相思。生死相思无了时。寄君肠断词。梅香。将镜儿来我照一照。则怕近日容颜不似这画中模样了也。〔览镜长吁科唱〕
　　【柳叶儿】兀的不寂寞了菱花妆镜。自觑了自害心疼。将一片志诚心写入了氷绡■〈巾争〉。这一篇相思令。寄与多情。道是人憔悴不似丹青。
　　〔对卜儿云〕妳妳。你将些盘费。倩一个人把我这幅真容和这篇词。往京师寻那韦秀才去。〔卜儿云〕王小二在那里。〔丑扮王小二上云〕只我便是王小二。妳妳。你叫我做甚么。〔卜儿云〕俺那女儿要央你去京师寻那韦秀才。你去的么。〔小二云〕天下路程。我都曾走过。〔卜儿引见旦分付画科云〕小二哥。你到京师。好生寻着那韦秀才。道我心事咱。〔唱〕
　　【浪里来】你道个题桥的没信行。驾车的无准成。我把他汉相如厮敬重不多争。我比那卓文君有上稍没了四星。空教我叫天来不应。秀才呵岂不闻举头三尺有神明。
　　〔小二云〕大姐。你自将息。我到京师寻着韦秀才。就和他来也。〔正旦打悲科云〕纵是来时。我也不得见了。〔唱〕
　　【高过随调煞】心事人拔了短筹。有情人太薄幸。他说道三年来到如今五载不回程。好教咱上天远。入地近。泼残生恰便似风内灯。〔带云〕小二哥。〔唱〕比及你见俺那亏心的短命。则我这一灵儿先飞出洛阳城。〔做死科下〕
　　〔卜儿云〕玉箫孩儿已是死了。我索高原选地。破木为棺。葬埋了者。儿嚛。则被你闪杀我也。〔下〕
　　〔音释〕
　　争上声　音债　盹敦上声　啭专去声　酲音呈　碜森上声　剜碗平声　渍音恣　黛音代　■〈巾争〉争去声
　　第三折
　　〔末戎装引卒子上诗云〕万里功名衣锦归。当年心事苦相违。月明独忆吹箫侣。声断秦楼凤已飞。自家韦皋的便是。自离了玉箫大姐。到的京都。一举状元及第。蒙圣恩除为翰林院编修之职。后因吐蕃作乱。某愿为国家树立边功。乃领兵西征。一战而收西夏。又蒙圣恩加为镇西大元帅。镇守吐蕃。安制边疆。自得官至于今日。早已十有八年。想我当初与玉箫临别之言。期在三年以里相见。初则以王命远征。无暇寄个音信。及至坐镇时节。方纔差人取他母子去。〔作掩面悲科云〕不想那玉箫为我忧念成疾。一卧不起。他那妈妈亦不知其所在。某想念其情。至今未曾婚娶。日夜忧思。不觉鬓发斑白。我看这驷马香车。五花官诰。可教何人请受也。今圣恩诏某班师回朝。路过荆州。节度使张延赏乃某昔年同学故人。不免探望他一遭。传与前军。望荆州进发者。〔卜儿上云〕老身韩妈妈是也。自我玉箫孩儿身死之后。我将他自画的那幅真容。往京师寻韦秀才去。不想秀才应过举得了官。蒙朝廷钦命领兵西征吐蕃去了。我欲往那里寻他。一来途路迢遥。二来干戈扰攘。况我是个老妇人家。怎受的那般驱驰辛苦。以此不曾去的。今闻得他班师回朝。我不免就军门前见他者。大哥烦你通报元帅知道。有韩妈妈特来求见。〔卒子报见科〕〔末云〕妈妈。你在那里来。〔卜儿云〕万苦千辛。非一言可尽。有我女儿遗下的真容。你自看者。〔末对砌末发悲科云〕大姐。教你痛杀我也。妈妈就留在军中。待我回朝之日。与你养赡终身便了。〔并下〕〔外扮张延赏引卒子上诗云〕披文握武镇荆襄。立地擎天作栋梁。宝剑磨来江水白。锦袍分出汉宫香。老夫姓张名权。字延赏。祖贯西川人氏。幼习儒业。兼读兵书。早年一举成名。蒙圣恩见我人材器识。尚以太平公主。官拜虞部尚书。后因边关不靖。出为荆襄节度使。兼控制西川。有一个义女。小字玉箫。原是优门人家。善吹弹歌舞。更智慧聪明。每开家宴。或是邀会亲贵高宾。出以侑酒。无不倾醉。今有镇西大元帅韦皋。蒙诏颁师。路经于此。此人乃幼年同学故人。某颇有一日之长。他今驻节城外。闻说乘晚要来拜望老夫。我早已差人邀请去了。不免大开夜宴。待兄弟来时。就出玉箫佐酒。以叙十数年渴怀。左右。待韦元帅来时。报我知道。〔末上云〕自家韦皋。早至荆州。卽欲投拜延赏哥哥。奈以军情事重。未敢擅离。他却早差人来邀我。我须乘此夜色。带的数十骑亲随人去。会见哥哥一遭。把门的。报复去。道有韦元帅来也。〔卒子报见科〕〔张延赏云〕多承元帅屈尊降临。有失迎迓。愿乞恕罪。〔末云〕久违尊颜。复得瞻拜。何幸何幸。〔张延赏云〕多谢元帅不弃。将酒来我与元帅奉一杯咱。〔作乐行酒科〕〔末云〕量你兄弟有何德能。着哥哥如此管待。〔张延赏云〕教左右唤出女孩儿来劝酒者。〔末云〕哥哥。既蒙置酒张筵。何劳又出爱女相见。此礼怕不中么。〔张延赏云〕你我异姓兄弟。有何不可。〔唤旦科〕〔正旦扮玉箫上云〕妾身张玉箫。乃节度使之义女也。闻的堂前呼唤。不免走一遭去。不知又管待甚人。好个夜宴也呵。〔唱〕
　　【越调斗鹌鹑】翡翠窗纱。鸳鸯碧瓦。孔雀金屏。芙蓉绣榻。幕卷轻绡。香焚睡鸭。灯上上。帘下下。这的是南省尚书。东床驸马。
　　〔云〕好整齐也。〔唱〕
　　【紫花儿序】帐前军朱衣画戟。门下士锦带吴钩。坐上客绣帽宫花。本教坊歌舞。依内苑奢华。板撒红牙。一派箫韶准备下。则两行美人如画。有粉面银筝。玉手琵琶。
　　〔末云〕哥哥。夜已深了。免教令爱出来也。不劳多赐酒殽。〔张延赏云〕蔬酌不堪供奉。待孩儿出来。劝上一杯。〔正旦入见科〕〔张延赏云〕这位是你叔父。乃征西大元帅。不比他人。与你叔父把一杯者。〔奏乐旦把酒科〕〔唱〕
　　【金焦叶】则见那宫烛明烧绛蜡。我这里纤手高擎玉斝。见他那举止处堂堂俊雅。我在空便里孜孜觑罢。
　　〔做打认科〕〔唱〕
　　【调笑令】这生我那里也曾见他。莫不是我眼睛花。手抵着牙儿是记咱。〔带云〕好作怪也。〔唱〕不由我心儿里相牵挂。莫不是五百年欢喜冤家。何处绿杨曾系马。莫不是梦儿中云雨巫峡。
　　〔张延赏云〕孩儿。好生与你叔父满把一杯。〔旦把盏末低首偷叫科云〕玉箫。〔正旦低应科云〕有。〔张延赏见科云〕你不好生把酒。说些甚的。〔正旦慌科唱〕
　　【小桃红】玉箫吹彻碧桃花。端的是一刻千金价。〔末偷视科〕〔正旦唱〕他背影里斜将眼稍抹。諕的我脸烘霞。〔张延赏云〕再满斟酒者。〔旦把盏科唱〕俺主人酒杯嫌杀春风凹。〔末低云〕小娘子多大年纪。曾许配与谁。〔正旦低唱〕俺新年十八。未曾招嫁。〔末云〕小娘子是他亲生女儿么。〔正旦唱〕俺主人培养出牡丹芽。
　　〔张延赏云〕韦皋。我道你是个有道理人。教孩儿与你把盏。你如何因而调戏。看承的我为何人。〔末云〕实不相欺。我有已亡过的妻室。乃洛阳角妓。与此女小字相同。面貌相类。因此见面生情。逢新感旧。〔正旦云〕好可怜人也。〔唱〕
　　【鬼三台】他说起凄凉话。和我也泪不做行儿下。兜的唤回我心猿意马。我是朵娇滴滴洛阳花。呀。险些的露出风流话靶。〔张延赏云〕你这等胡说。你道与你亡妻相类。不道与你做了媳妇罢。〔正旦唱〕这言词道耍来不是耍。这公事道假来不是假。〔末云〕委实似我亡妻。非为借言调戏。〔正旦唱〕他那里拔树寻根。〔张延赏云〕韦皋。这是我亲生女儿。你做何人看承。〔正旦唱〕便似你指鹿道马。
　　〔末云〕令爱既不曾许聘于人。末将自亡妻室以来。亦不曾再娶。倘蒙不弃。也不辱你驸马门庭。〔张延赏云〕休的胡说。我与你是故人。纔敢出妻见子。你如何见面生情。似你这等人。外君子而中小人。貌人形而心禽兽。即当和你绝交矣。〔正旦云〕主公息怒。〔张延赏云〕这妮子也向着他。兀的不气杀我也。〔正旦唱〕
　　【秃厮儿】我劝谏他似水里纳瓜。他看觑咱如镜里观花。书生自来情性耍。怎生调戏他好人家。娇娃。
　　〔张延赏怒云〕如此恶客。请他做甚的。左右。将筵席撤了。〔做闹起科〕〔正旦唱〕
　　【圣药王】怎救搭。怎按纳。公孙弘东阁闹喧。哗散了玳瑁筵。漾了鹦鹉斝。踢翻银烛绛笼纱。〔张延赏拔剑科〕〔正旦唱〕翻扯三尺剑离匣。
　　〔张赶杀科云〕我好意请你。你倒起这样歹念头。我先把你杀死。待我面奏圣人去。〔正旦云〕主公不可造次。〔唱〕
　　【麻郎儿】他如今管领着金戈铁甲。簇拥着鼓吹鸣笳。他虽是违条犯法。咱无甚势剑铜■〈釒算斤〉。
　　【幺篇】怎么。性大。便杀。他有罪呵御阶前吃几金瓜。他掌着百十万军权柄把。建奇功收伏了西夏。
　　〔末出外科云〕大小三军。与我围了宅子。拿出老匹夫来。碎尸万段者。〔军士作喊围宅科〕〔正旦唱〕
　　【络丝娘】不争你舞剑的田文意差。恼的个绝缨会将军怒发。〔觑末科唱〕那里有娶媳妇当筵厮喑哑。也合倩个官媒打话。
　　〔张延赏仗剑做意科〕〔正旦云〕主公息怒。待玉箫自去。同他只消的两三句。可着他散了军马。〔出见末科云〕元帅。你须是读书之人。何故躁暴。〔末云〕老匹夫无礼。小娘子本为义女。他却诈作亲生。其间必有暗昧。我求亲事。他不许我还可。乃敢辄自拔剑将我赶杀。我如今只着他片时间寸草无遗。〔三军作喊杀科〕〔正旦唱〕
　　【东原乐】俺家里酒色春无价。休胡说生香玉有瑕。他丈人万万岁君王当今驾。这的是玉叶金枝宰相衙。你这般厮蹅蹅。恶噷噷在碧油幢下。
　　【拙鲁速】论文呵有周公礼法。论武呵代天子征伐。不学云间翔凤。恰似井底鸣蛙。你这般摇旗呐喊。簸土扬沙。■〈折上皮下〉■〈折上皮下〉磨磨。叫叫喳喳。你这般耀武扬威待怎么。将北海尊罍做了两事家。你卖弄你那搊扎。你若是指一指该万剐。
　　〔末云〕匹夫欺我太甚。我先杀此匹夫。归朝面奏天子。我也有收伏西夏之功。当的将功折罪。〔正旦云〕元帅不可。你奉圣旨破吐蕃。定西夏。班师回朝。便当请功受赏。如何为求亲不成。辄敢矫诏。劫杀节使。罪不容诛。岂不闻周易有云。师出以律。失律凶也。夫子云。暴虎冯河。死而无悔者。吾不与也。元帅请自思之。〔末云〕末将不才。便求小娘子以成秦晋之好。亦不玷辱了他。他如何便不相容。〔正旦云〕元帅果要问亲。当去朝廷奏准。来取妾身。岂不荣耀。便俺驸马亦岂敢违宣抗勅。不思出此。而擅自相杀。计亦左矣。〔末云〕这也说的是。大小三军。可卽解了围者。〔正旦云〕可不好也。〔唱〕
　　【收尾】从来秀才每个个色胆天来大。险把我小胆儿文君諕杀。〔张延赏云〕若不看着故人分上。我必杀汝以雪吾之耻。〔正旦唱〕息怒波忒火性卓王孙。〔末云〕待我奏过朝廷。那时不道和你干休了哩。〔领众下〕〔正旦唱〕噤声波强风情汉司马。〔下〕
　　〔张延赏云〕请的好客。请的好客。兀的不气杀我也。我想他此一去。必然面奏朝廷。你去的。我也去的。大家奏。大家奏。〔下〕
　　〔音释〕
　　赡伤占切　慧音惠　榻汤打切　鸭羊架切　蜡那架切　斝音贾　峡奚佳切　抹音骂　靶音霸　搭音打　纳囊亚切　匣奚佳切　甲江雅切　笳音加　法方雅切　■〈釒算斤〉音查　杀双鲊切　发方雅切　喑音音　哑鸦上声　踏当加切　噷歆上声　幢音床　伐扶加切　簸音播　■〈折上皮下〉徐靴切　搊音邹　扎庄洒切
　　第四折
　　〔卜儿上云〕老身韩妈妈。闻得韦元帅道。张节度使家歌女玉箫。与我家孩儿面貌一个样儿。他因求亲不成。反与张节使怪怒一场。如今奏准朝廷。取张家回京。成此亲事。今日蒙元帅教我将着我女儿这幅真容。当个美人图儿。向他驸马府前卖去。且看有人来买么。〔叫卖画科〕〔张延赏上云〕老夫张延赏。昨在荆州因请韦皋。着小女玉箫出而劝酒。倒惹那厮一场羞辱。不想他班师回朝。倒将此事奏知官里。蒙圣旨诏我携家回京。与他成此亲事。此系圣人天语。谁敢违背。不免入朝走一遭者。〔作见卜科云〕是甚人喧闹。〔左右云〕是个卖画的婆子。〔张延赏云〕叫他过来。你这老婆子卖的是甚么画儿。〔卜儿云〕是幅美人图。〔张延赏云〕将来我看。〔作看科云〕呀。好是奇怪。怎么与俺玉箫女儿一个模样。兀那婆子。你这美人图儿却是甚人画的。〔卜儿云〕是我亡过的女儿韩玉箫他亲手画的真容。寄与他夫主韦皋秀才。我来京师寻他。人说他领兵镇守西蕃。我在此等他。早已十八年了。囊箧使的罄尽。我不免拏此当做一幅美人图儿。卖些钱钞作盘费。〔张延赏云〕元来如此。可知韦皋他日前见面生情也。〔卜儿云〕老爷恰纔说甚的韦皋。〔张延赏云〕你这婆子不知。你这画中美人。与我养女玉箫一般模样。我前在荆州请韦皋。教我女儿与他把盏。他却恁的无礼。被老夫怪怒一场。他今回朝奏知官里。我今日正欲与他面奏此事。你就将这画儿卖与我。可要多少钱钞。〔卜儿云〕既我女壻见在。我待将去与他哩。便与我千金也卖不成了。〔张延赏云〕左右将这婆子带者。与他同入朝去。见的此事真实。那韦皋不为欺我也。〔作带卜儿下〕〔外扮唐中宗引末一众上云〕寡人唐中宗是也。昨有征西大元帅韦皋班师回京。奏道驸马张延赏养女玉箫。与他亡妻韩玉箫面貌一般。他欲求成这段婚姻。寡人特取驸马还朝。与他两家成就此好事。不免宣的驸马入朝。对众文武前听寡人裁断。〔内侍宣科〕〔张延赏上云〕今蒙官里宣唤。不免入朝见驾去来。〔做见驾科〕〔驾云〕驸马。韦皋在你家欲求一门亲事。不知你意下何如。〔张延赏云〕陛下。臣家见有玉箫女儿。宣的他来。教他自说。〔驾云〕宣来。〔内侍唤旦科〕〔正旦上云〕妾身张玉箫。蒙圣人恩旨。随驸马爹爹还朝。要与韦元帅成就亲事。今闻官里宣唤。不免见驾走一遭者。〔入见驾科〕〔驾云〕玉箫。你说当日荆州张驸马。怎么请那韦元帅来。〔正旦唱〕
　　【双调新水令】当夜呵那里是太平公主家夜筵排。恰只是请了个宴鸿门殢虞姬的樊哙。拖地锦是凤尾旗。撞门羊是虎头牌。倚仗着御笔亲差。征西夏大元帅。
　　〔驾云〕玉箫。你是驸马亲生女儿么。〔正旦唱〕
　　【沉醉东风】玉箫习学就诗山曲海。生长在柳陌花街。燕莺集每日忙。鸳鸯社逐朝赛。〔驾云〕你可怎么入的驸马家里。〔正旦唱〕俺那老虔婆见钱多卖。一札脚王侯宰相宅。谁敢道半米儿山河易改。
　　〔驾云〕玉箫。你认的那韦皋么。〔正旦云〕妾曾会过。见时尚自认的。〔驾云〕你向班部中试认者。〔旦起认末科〕〔唱〕
　　【乔牌儿】见他裹着乌纱帽那气概。秉着白象笏那尊大。宽绰绰紫罗袍偏称金鱼带。气昂昂立在白玉阶。
　　〔驾云〕玉箫。只怕不是他么。〔正旦唱〕
　　【水仙子】这公曾绝缨会上戏裙钗。〔末云〕我在那里来。〔正旦唱〕也曾细柳营中大会垓。〔末云〕我却怎生闹起来。〔正旦唱〕你将个相公宅看觑似莺花寨。〔末云〕是他先怒了我来。〔正旦唱〕你道是他不该。便活佛也恼下了莲台。〔末云〕我是大元帅。他如何便敢欺我。〔正旦唱〕也是俺官官相为。你可甚贤贤易色。〔末云〕我是好意求亲。他怎敢恁的。〔正旦唱〕因此上不远千里而来。
　　〔驾云〕驸马。他两个说的是与不是。〔张延赏云〕陛下。朝门外有个卖画婆子。可作一个证人。〔驾云〕宣来。〔内侍宣卜儿科〕〔见旦作悲科云〕玉箫儿嚛。你怎么到的这里。〔驾做意科云〕这个婆子。怎么就认的是玉箫。如何这等烦恼。〔正旦唱〕
　　【揽筝琶】众文武都惊怪。不由咱心下转疑猜。这个即世婆婆。莫不是前世的妳妳。小字儿唤的明白。絮叨叨怨怨哀哀。似绿窗前唤回我春梦来。和我也雨泪盈腮。
　　〔驾云〕那个婆子。你怎么便见这女儿。就认的他。〔卜儿云〕妾有一幅画儿。是我女儿王箫的真容。所以认的。〔驾云〕将来看咱。〔挂砌末众惊科云〕怎么这个画中美人。和这女儿如一个模儿脱的一样。〔正旦云〕有这等异样的事。〔唱〕
　　【鴈儿落】都一般胭脂桃杏腮。都一般金粉芙蓉额。都一般为云为雨情。都一般倾国倾城态。
　　【得胜令】恰便似一个印盒儿脱将来。因春瘦骨厓厓。〔卜儿云〕这是我孩儿临危之时画的真容。寄与他夫主韦秀才的。〔正旦唱〕那里是寄心事丹青■〈巾争〉。则是个等身图烟月牌。出落在长街。犹古自还不彻风流债。得几贯钱财。恰便是放从良得自在。
　　〔驾云〕玉箫。你既是韦元帅之妻。你如何尚在。犹是青春。〔正旦唱〕
　　【甜水令】他说的是。十八年前。三千里外。因此上弄玉错投胎。〔驾云〕玉箫。你原来死后投胎。到今一十八岁。你是青春幼女。韦元帅他是已过中年的人了。你肯与他做夫妻么。〔正旦跪云〕人命修短不齐。焉知妾不死于元帅之先。〔唱〕陛下道我。正在青春。他虽年迈。也都是天地安排。
　　〔驾云〕玉箫。你既愿意。就配与元帅为夫人者。〔正旦扯末做谢驾科唱〕
　　【折桂令】兀的不桃源洞枯树花开。他是那八辅官员。生的来一品人材。〔卜儿云〕孩儿。你这等年貌不齐。何不别求佳壻。〔正旦唱〕他也年未衰残。圣恩匹配。相守头白。〔张延赏云〕我是贵戚宰相之家。为女求配。必得少年佳客。为何嫁此老夫。〔正旦唱〕遮莫你广成子吹箫凤台。姜太公流水天台。情愿琴瑟和谐。连理双栽。生则同衾。死则同埋。
　　〔驾云〕韦元帅。就此谢了驸马。作岳父者。〔旦扯末科〕〔末云〕臣官居一品。位列三台。何处求婚不遂。怎肯拜他。〔正旦唱〕
　　【落梅风】可知可知卖弄那金花诰。〔扯张科云〕过来过来。〔唱〕休触抹着玉镜台。秀才价做的来虀盐黄菜。温太真更做道情性乖。怎敢向晋明行大惊小怪。
　　〔末云〕他夸他家勋贵。却又弃嫌老夫。倘事不济。倒惹的傍人耻笑。〔正旦唱〕
　　【沽美酒】你麟阁上论战策。凤池里试文才。〔带云〕元帅。你烦恼怎么。〔唱〕摇桩厮挺春风门下客。更怕甚宋弘事不谐。放心波今上自裁划。
　　〔张延赏云〕则是我养女儿的不气长也。我与你做个丈人。便一拜也落不的你哩。〔正旦唱〕
　　【太平令】也是他买了个赔钱货无如之奈。笑你个强项侯不伏烧埋。那壁似狼吃了幞头般宁耐。这壁如草地里球儿般打快。不索你插钗。下财纳采。有甚消不的你展脚伸腰两拜。
　　〔旦末共谢科〕〔驾云〕既是婚姻已就。各自归家。做庆喜筵席。朕回宫去也。〔下〕〔正旦唱〕
　　【络丝娘煞尾】不争你大闹西川性窄。翻招了个笑坦东床贵客。
　　〔张延赏云〕天下喜事。无过夫妇团圆。何况今日以两世之姻缘。谐三生之配合。尤为人间奇异。今古无双。便当杀羊造酒。做个大大筵席庆贺者。〔诗云〕诏遣成亲入帝都。老夫焉敢惜鸾雏。男婚女嫁寻常有。两世姻缘自古无。
　　〔音释〕
　　殢音腻　哙音快　宅池斋切　为音畏　色筛上声　白巴埋切　额崖去声　策钗上声　客音楷　划胡乖切　窄斋上声
　　题目　韦元帅重谐配偶　
　　正名　玉箫女两世姻缘
　　玉箫女两世姻缘杂剧终

《元曲选》　东堂老劝破家子弟杂剧　（明）臧晋叔 编
　　东堂老劝破家子弟杂剧　　（元）秦■〈闲〉夫 撰
　　●东堂老劝破家子弟杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　西邻友立托孤文书　正名　东堂老劝破家子弟 
　　楔子
　　〔冲末扮赵国器扶病引净扬州奴旦儿翠哥上〕〔赵国器云〕老夫姓赵名国器祖贯东平府人氏因做商贾。到此扬州东门里牌楼巷居住。嫡亲的四口儿家属。浑家李氏。不幸早年下世。所生一子。就唤做扬州奴。娶的媳妇儿也姓李。是李节使的女孩儿。名唤翠哥。自娶到老夫家中。这孩儿里言不出。外言不入。甚是贤达。想老夫幼年间做商贾。早起晚眠。积攒成这个家业。指望这孩儿久远营运。不想他成人已来。与他娶妻之后。只伴着那一伙狂朋怪友饮酒非为。吃穿衣饭。不着家业。老夫耳闻眼覩。非止一端。因而忧闷成疾。昼夜无眠。眼见的觑天远。入地近。无那活的人也。老夫一死之后。这孩儿必败我家。枉惹后人谈论。我这东邻有一居士。姓李名实。字茂卿。此人平昔与人寡合。有古君子之风。人皆呼为东堂老子。和老夫结交甚厚。他小老夫两岁。我为兄。他为弟。结交三十载。并无离间之语。又有一件。茂卿妻恰好与老夫同姓。老夫妻与茂卿同姓。所以亲家往来。胜如骨肉我如今请过他来。将这托孤的事。要他替我分忧。未知肯否何如。扬州奴那里。〔扬州奴应科云〕你唤我怎么。老人家。你那病症则管里叫人的小名儿。各人也有几岁年纪。这般叫可不折了你。〔赵国器云〕你去请将李家叔叔来。我有说的话。〔扬州奴云〕知道。下次小的每。隔壁请东堂老叔叔来。〔赵国器云〕我着你去。〔扬州奴云〕着我去则隔的一重壁。直起动我走这遭儿。〔赵国器云〕你怎生又使别人去。〔扬州奴云〕我去我去。你休闹。下次小的每。鞁马〔赵国器云〕只隔的个壁儿。怎要骑马去。〔扬州奴云〕也着你做我的爹哩。你偏不知我的性儿。上茅厕去也骑马哩。〔赵国器云〕你看这厮。〔扬州奴云〕我去我去。又是我气着你也。出的这门来。这里也无人。这个是我的父亲。他不曾说一句话。我直挺的他脚稍天。这隔壁东堂老叔叔。他和我是各白世人。他不曾见我便罢。他见了我呵。他叫我一声扬州奴。哎哟。諕得我丧胆亡魂。不知怎生的是这等怕他。说话之间。早到他家门首。〔做咳嗽科〕叔叔在家么。〔正末扮东堂老上云〕门首是谁唤门。〔扬州奴云〕是你孩儿扬州奴。〔正末云〕你来怎么。〔扬州奴云〕父亲着扬州奴请叔叔。不知有甚事。〔正末云〕你先去。我就来了。〔扬州奴云〕我也巴不得先去自在些儿。〔下〕〔正末云〕老夫姓李名实。字茂卿。今年五十八岁。本贯东平府人氏。因做买卖。流落在扬州东门里牌楼巷居住。老夫幼年也曾看几行经书。自号东堂居士。如今老了。人就叫我做东堂老子。我西家赵国器。比老夫长二岁。元是同乡。又同流寓在此。一向通家往来。已经三十余载。近日赵兄染其疾病。不知有甚事。着扬州奴来请。我恰好也要去探望他。早已来到门首。扬州奴。你报与父亲知道。说我到了也。〔扬州奴做报科云〕请的李家叔叔在门首哩。〔赵国器云〕道有请。〔正末做见科云〕老兄染病。小弟连日穷忙。有失探望。勿罪勿罪。〔赵国器云〕请坐。〔正末云〕老兄病体如何。〔赵国器云〕老夫这病。则有添无有减。眼见的无那活的人也。〔正末云〕曾请良医来医治也不曾。〔赵国器云〕嗨。老夫不曾延医。居士与老夫最是契厚。请猜我这病症咱。〔正末云〕老兄着小弟猜这病症。莫不是害风寒暑湿么。〔赵国器云〕不是。〔正末云〕莫不是为饥饱劳逸么。〔赵国器云〕也不是。〔正末云〕莫不是为些忧愁思虑么。〔赵国器云〕哎哟。这纔叫做知心之友。我这病正从忧愁思虑得来的。〔正末云〕老兄差矣。你负郭有田千顷。城中有油磨坊。解典库。有儿有妇。是扬州点一点二的财主。有甚么不足。索这般深思远虑那。〔赵国器云〕嗨。居士不知。正为不肖子扬州奴自成人已来。与他娶妻之后。他合着那伙狂朋怪友。饮酒非为。日后必然败我家业。因此上忧懑成病。岂是良医调治得的。〔正末云〕老兄过虑。岂不闻邵尧夫戒子伯温曰。我欲教汝为大贤。未知天意肯从否。父在观其志。父没观其行。父母与子孙成家立计。是父母尽己之心。久以后成人不成人。是在于他。父母怎管的他到底。老兄这般焦心苦思。也是干落得的。〔赵国器云〕虽然如此。莫说父子之情。不能割舍。老夫一生辛勤。挣这铜斗儿家计。等他这般废败。便死在九泉也不瞑目。今日请居士来。别无叮嘱。欲将托孤一事。专靠在居士身上。照顾这不肖。免至流落。老夫衔环结草之报。断不敢忘。〔正末起身科云〕老兄重托。本不敢辞。但一者老兄寿算绵远。二者小弟才德俱薄。又非服制之亲。扬州奴未必肯听教训。三者老兄家缘饶富。瓜田不纳履。李下不整冠。请老兄另托高贤。小弟告回。〔赵国器云〕扬州奴当住叔叔咱。居士何故推托如此。岂不闻可以托六尺之孤。可以寄百里之命。老夫与居士。通家往来。三十余年。情同胶漆。分若陈雷。今病势如此。命在须臾。料居士素德雅望。必能不负所请。故敢托妻寄子。居士。你平日这许多慷慨气节。都归何处。道不的个见义不为无勇也。〔做跪正末回跪科云〕呀。老兄怎便下如此重礼。则是小弟承当不起。老兄请起。小弟依允便了。〔赵国器云〕扬州奴。抬过卓儿来者。〔扬州奴云〕下次小的每。掇一张卓儿过来着。〔赵国器云〕我使你。你可使别人。〔扬州奴云〕我掇我掇。你这一伙弟子孩儿们。紧关里叫个使一使。都走得无一个。这老儿若有些好歹。都是我手下卖了的。〔做掇卓儿科云〕哎哟。我长了三十岁。几曾掇卓儿。偏生的偌大沉重。〔做放卓科〕〔赵国器云〕将过纸墨笔砚来。〔扬州奴云〕纸墨笔砚在此。〔赵国器做写科云〕这张文书。我已写了。我就画个字。扬州奴你近前来。这纸上你与我正点背画个字者。〔扬州奴云〕你着我正点背画。我又无罪过。正不知写着甚么来。两手搦得紧紧的。怕我偷吃了。〔做画字科云〕字也画了。你敢待卖我么。〔正末云〕你父亲则不待要卖了你待怎生。〔赵国器云〕这张文书。请居士收执者。〔又跪〕〔正末收科〕〔赵国器云〕扬州奴。请你叔叔坐下者。就唤你媳妇出来。〔扬州奴云〕叔叔现坐着哩。大嫂你出来。〔旦儿上科〕〔赵国器云〕扬州奴。你和媳妇儿拜你叔父八拜。〔扬州奴云〕着我拜。又不是冬年节下。拜甚么。〔正末云〕扬州奴。我和你争拜那。〔扬州奴云〕叔叔休道着我拜八拜。终日见叔叔拜。有甚么多了处。〔旦儿云〕只依着父亲拜叔叔咱。〔扬州奴云〕闭了嘴。没你说话。靠后咱拜。咱拜。〔做拜科云〕一拜权为八拜。〔起身做整衣科云〕叔叔家里婶子好么。〔正末怒云〕??。〔扬州奴云〕这老子越狠了也。〔正末云〕扬州奴。你父亲是甚么病。〔扬州奴云〕您孩儿不知道。〔正末云〕噤声。你父亲病及半年。你刬地不知道。你岂不知父病子当主之。〔扬州奴云〕叔叔息怒。父亲的症候。您孩儿待说不知来。可怎么不知。待说知道来。可也忖量不定。只见他坐了睡。睡了坐。敢是欠活动些。〔正末云〕扬州奴。你父亲立与我的文书上。写着的甚么哩。〔扬州奴云〕您孩儿不知。〔正末云〕你既不知。你可怎生正点背画字来。〔扬州奴云〕父亲着您孩儿画。您孩儿不敢不画。〔正末云〕既是不知。你两口儿近前来。听我说与你。想你父亲生下你来。长立成人。娶妻之后。你伴着狂朋怪友。饮酒非为。不务家业。忧而成病。文书上写着道。扬州奴所行之事。不曾禀问叔父李茂卿。不许行。假若不依叔父教训。打死勿论。你父亲许着俺打死你哩。〔扬州奴做打悲科云〕父亲。你好下的也。怎生着人打死我那。〔赵国器云〕儿也。也是我出于无奈。〔正末云〕老兄免忧虑。扬州奴断然不敢了也。〔唱〕
　　【仙吕赏花时】为儿女担忧鬓已丝。为家赀身亡心未死。将这把业骨头常好是费神思。既老兄托妻也那寄子。〔带云〕老兄免忧虑。〔唱〕我着你终有个称心时。〔下〕〔扬州奴做扶赵国器科云〕大嫂。这一会儿父亲面色不好。扶着后堂中去。父亲你精细着。〔赵国器云〕扬州奴。你如今成人长大。管领家私。照觑家小。省使俭用。我眼见的无那活的人也。〔诗云〕只为生儿性太庸。日夜忧愁一命终。若要趋庭承教训。则除梦里再相逢。〔同下〕
　　〔音释〕
　　鞁音备　懑音闷　搦女卓切　刬音产
　　第一折
　　〔丑扮卖茶上诗云〕茶迎三岛客。汤送五湖宾。不将可口味。难近使钱人。小可是卖茶的。今日烧得这旋锅儿热了。看有甚么人来。〔净扮柳隆卿胡子传上〕〔柳隆卿诗云〕不养蚕桑不种田全凭马扁度流年。〔胡子传诗云〕为甚侵晨奔到晚。几个忙忙少我钱。〔柳隆卿云〕自家柳隆卿。兄弟胡子传。我两个不会做甚么营生买卖。全凭这张嘴抹过日子。在城有一个赵小哥扬州奴。自从和俺两个拜为兄弟。他的勾当。都凭我两个。他无我两个。茶也不吃。饭也不吃。俺两个若不是他呵。也都是饿死的。〔胡子传云〕哥。则我老婆的裤子也是他的。哥的网儿也是他的。〔柳隆卿云〕哎哟。坏了我的头也。〔胡子传云〕哥。我们两个吃穿衣饭。那一件儿不是他的。我这几日不曾见他。就弄得我手里都焦干了。哥。咱茶房里寻他去。若寻见他。酒也有。肉也有。吃不了的。还包了家去与我浑家吃哩。〔柳隆卿做见卖茶科云〕兄弟说得是。卖茶的。赵小哥曾来么。〔卖茶云〕赵小哥不曾来哩。〔柳隆卿云〕你与我看着。等他来时。对俺两个说。俺两个且不吃茶哩。〔卖茶云〕理会的。赵小哥早来了。〔扬州奴上诗云〕四肢八脉刚带俏。五赃六腑却无才。村入骨头挑不出。俏从胎里带将来。自家扬州奴的便是。人口顺多唤我做赵小哥。自从我父亲亡化了过日月好疾也。可早十年光景。把那家缘过活金银珠翠。古董玩器。田产物业。孳畜牛羊。油磨房。解典库。丫鬟奴仆。典尽卖绝。都使得无了也。我平日间使惯了的手。吃惯了的口。一二日不使得几十个银子呵也过不去。我结交了两个兄弟。一个是柳隆卿。一个是胡子传。他两个是我的心腹朋友。我一句话还不曾说出来。他早知道。都是提着头便知尾的。着我怎么不敬他。我父亲说的我到底不依。但他两个说的合着我的心。趁着我的意。恰便经也似听他。这两日不见他。平日里则在那茶房里厮等。我如今到茶房里问一声去。〔做见科〕〔卖茶云〕赵小哥。你来了也有人在茶房里坐着正等你来哩。二位。赵小哥来了也。〔胡子传云〕来了来了。我和你一个做好。一个做歹。你出去。〔柳隆卿云〕兄弟。你出去〔胡子传云〕哥。你出去。〔柳隆卿做见科云〕哥。你在那里来。俺等了你一早起了。〔扬州奴云〕哥。这两日你也不来望我一望。〔柳隆卿云〕胡子传也在这里。〔扬州奴云〕我自过去。〔见科云〕哥。唱喏咱。〔胡子传不采科〕〔柳隆卿云〕小哥来了。〔胡子传云〕那个小哥。〔柳隆卿云〕赵小哥。〔胡子传云〕他老子在那里做官来。他也是小哥。诈官的该徒。我根前歪充。叫总甲来绑了这弟子孩儿。〔扬州奴云〕好没分晓。敢是吃早酒来。〔柳隆卿云〕俺等了一早起。没有吃饭哩。〔扬州奴云〕不曾吃饭哩。你可不早说。谁是你肚里蚘虫。与你一个银子。自家买饭吃去。〔做与砌末科〕〔胡子传云〕看茶与小哥吃。你可这般嫩。就当不得了。〔扬州奴云〕哥。不是我嫩。还是你的脸皮忒老了些。〔柳隆卿云〕这里有一门亲事。俺要作成你。〔扬州奴云〕哥。感承你两个的好意。我如今不比往日。把那家缘过活都做筛子喂驴漏豆了。止则有这两件儿衣服。妆点着门面。我强做人哩。你作成别人去罢。〔胡子传云〕我说来么。你可不依我。这死狗扶不上墙的。〔扬州奴云〕哥。不是扶不上。我腰里货不硬挣哩。〔柳隆卿云〕呸。你说你无钱。那一所房子是披着天王甲。换不得钱的。〔扬州奴云〕哎哟你那里是我兄弟。你就是我老子。紧关里谁肯提我这一句。是阿。我无钱使。卖房子便有钱使。哥。则一件。这房子我父亲在时。只番番瓦。就使了一百锭。如今谁肯出这般大价钱。〔胡子传云〕当要一千锭。只要五百锭。当要五百锭。则要二百五十锭。人都抢着买了。〔扬州奴云〕说的是。当要一千锭则要五百锭。当要五百锭则要二百五十锭。人都抢着买。可不磨扇坠着手哩。哥也。则一件。争奈隔壁李家叔叔有些难说话。成不得。成不得。〔胡子传云〕李家叔叔不肯呵。胁肢里扎上一指头便了。〔扬州奴云〕是阿。他不肯胁肢里扎上一指头便了。如今便卖这房子。也要个起功局立帐子的人。〔柳隆卿云〕我便起功局。〔胡子传云〕我便立帐子。〔扬州奴云〕哦。你起功局。你立帐子。卖了房子。我可在那里住。〔柳隆卿云〕我家里有一个破驴棚。〔扬州奴云〕你家里有个破驴棚。但得不漏。潜下身子便也罢。可把甚么做饭吃。〔胡子传云〕我家里有一个破沙锅。两个破碗。和两双折筯。我都送与你。尽勾了你的也。〔扬州奴云〕好弟兄。这房子当要一千锭则要五百锭。当要五百锭则要二百五十锭。人见价钱少。就抢着买。李家叔叔不肯呵。胁肢里扎他一指头便了。你替我立帐帐子。你替我起功局。你家有间破驴棚。你家有个破沙锅。你家有两个破碗。两双折筯。我尽勾受用快活。不着你两个歹弟子孩儿。也送不了我的命。〔同下〕〔正末同卜儿小末尼上〕〔正末云〕老夫李茂卿的便是。不想我老友直如此先见。道我死之后。不肖子必败吾家。今日果应其言。恋酒迷花。无数年光景。家业一扫无遗。便好道知子莫过父。信有之也。〔唱〕
　　【仙吕点绛唇】原是祖父的窠巢。谁承望子孙不肖。剔腾了。想着这半世勤劳。也枉做下千年调。
　　【混江龙】我劝咱人便休生奸狡。则恐怕命中无福也难消。大古来前生注定。谁许你今世贪饕。那一个积趱的运穷呵君子拙。那一个享用的家富也小儿骄。〔带云〕我想这钱财也非容易博来的。〔唱〕做买卖。恣虚嚣。开田地。广锄刨。断河泊。截渔樵。凿山洞。取煤烧。则他那经营处恨不的占尽了利名场。全不想到头时刚落得个邯郸道。都是些喧檐燕雀。巢苇的这鹪鹩。
　　〔旦儿云〕自家翠哥的便是。自从公公亡化过了。扬州奴将家缘家计。都使得罄尽。如今又要卖那一所房子哩。我去告诉那东堂叔叔咱。这便是他家了。不免径入。〔做见科正末云〕媳妇儿。你来做甚么。〔旦儿云〕自从公公亡化之后。扬州奴将家缘家计都使尽了。他如今又要卖那一所房子。翠哥一径的禀知叔叔来。〔正末云〕我知道了也。等那　贼生来时。我自有个主意。〔扬州奴同二净上〕〔柳隆卿云〕赵小哥。上紧着干。迟便不济也。〔扬州奴云〕转湾抹角。可早来到李家门首。哥。则一件。我如今过去。便不敢提这卖房子。这老儿可有些兜搭难说话。慢慢的远打周遭和他说。你两个且休过来。〔做见唱喏科云〕叔叔。婶子。拜揖。〔见旦儿矁科〕你来怎的。敢是你要告我那。〔正末云〕扬州奴。你来怎的〔扬州奴云〕我媳妇来见叔叔。我怕他年纪小。失了体面。〔正凈入见末施礼拜科〕〔正末怒科云〕这两个是什么人。〔二凈云〕俺们都是读半鉴书的秀才。不比那伙光棍。〔正末怒科云〕你来俺家有何事。〔柳隆卿云〕好意与他唱喏。倒恼起来。好没趣。〔扬州奴云〕是您孩儿的相识朋友。一个是柳隆卿。一个是胡子传。〔正末云〕我认的什么柳隆卿。胡子传。引着他们来见我。扬州奴。〔唱〕
　　【油葫芦】你知这狗党狐朋两个厮趂着。〔云〕扬州奴。你多大年纪也。〔扬州奴云〕您孩儿三十岁了。〔正末云〕噤声。〔唱〕又不是年纪小。怎生来一桩桩好事不曾学。〔带云〕可也怪不的你。来〔唱〕你正是那内无老父尊兄道。却又外无良友严师教。〔云〕扬州奴。你有的叫化也。〔扬州奴云〕如何且相左手。您孩儿便不到的哩。〔正末唱〕你把家私来荡散了。将妻儿来冻饿倒。我也还望你有个醉还醒迷还悟梦还觉刬地的可只与这等两个做知交。
　　〔扬州奴云〕这柳隆卿胡子传。是您孩儿的好朋友。〔正末云〕扬州奴。〔唱〕
　　【天下乐】哎。儿也。可道是人伴着贤良也那智转高。〔带云〕扬州奴。你只瞒了别人。却瞒不过老夫。〔唱〕你曾出的胎也波胞。你娘将你那绷藉包。你娘将那酥蜜食养活得偌大小。〔带云〕你父亲也只为你不务家业。忧病而死。〔唱〕先气得个娘命夭。后并的你那爷死了。好也啰好也啰你可什么养子防备老。
　　〔扬州奴云〕叔叔。这两个人你休看得他轻。可都是读半鉴书的。〔正末云〕扬州奴。你平日间所行的勾当。我一桩桩的说。你则休赖。〔扬州奴云〕叔叔。您孩儿平日间敬的可是那一等人。不敬的可是那一等人。叔叔。你说与孩儿听咱。〔正末唱〕
　　【那咤令】你见一个新旦色下城呵。〔带云〕贼丑生。你便道请波。请波。〔唱〕连忙的紧邀。你见一个良人妇叩门呵。〔带云〕你便道疾波疾波。〔唱〕你便降阶儿的接着。你见一个好秀才上门呵。〔带云〕你便道家里没啰。家里没啰。〔唱〕你抽身儿躲了。你傲的是攀蟾折桂手。你敬的是闭月羞花貌。甚么是那晏平仲善与人交。
　　【鹊踏枝】你则待要爱纤腰。可便似柔条。不离了舞榭歌台。不倈更那月夕花朝。想当日个按六幺舞霓裳未了。猛回头烛灭香消。
　　〔云〕杨州奴。你久以后有的叫化也。〔扬州奴云〕如何。且相右手。您孩儿不到的叫化哩。〔正末唱〕
　　【寄生草】我为甚叮咛劝。叮咛道。你有祸根有祸苗。抛撇了这丑妇家中宝。挑踢着美女家生哨。哎。儿也。这的是你自作下穷汉家私暴。只思量倚檀槽听唱一曲桂枝香。你少不的撇摇搥学打几句莲花落。
　　【六幺序】那里面藏圈套。都是些绵中刺笑里刀。那一个出得他掴打挝揉。止不过帐底鲛绡。酒畔羊羔。殢人的玉软香娇。半席地恰便似八百里梁山泊。抵多少月黑风高。那泼烟花专等你个腌材料。快准备着五千船盐引。十万担茶挑。
　　【幺篇】你把他门限儿蹅着。消息儿汤着。那里面又没官僚。又没王条。又没公曹。又没囚牢。到的来金谷也那富饶。早半合儿断送了。直教你无计能逃。有路难超。搜剔尽皮格也那翎毛。浑身遍体。星星开剥。尽着他炙煿烹炮。那虔婆一对刚牙爪。遮莫你手轻脚疾。敢可也立做了骨化形销。
　　〔云〕扬州奴。你来怎的。〔扬州奴云〕叔叔。您孩儿无事也不敢来。今日一径的来告禀叔叔知道。自从俺父亲亡过十年光景。只在家里死丕丕的闲坐。那钱物则有出去的。无有进来的。便好道坐吃山空。立吃地陷。又道是家有千贯。不如日进分文。您孩儿想来原是旧商贾人家。如今待要合人做些买卖。去争奈乏本。您孩儿想来家中并无甚值钱的物件。止有这一所宅子。还卖的五六百锭。等我卖了做本钱。您孩儿各扎邦便觅个合子钱儿。〔正末云〕哦。你将那油磨房。解典库。金银珠翠。田产物业。都将来典尽卖绝了。止有这所栖身宅子。又要卖。你卖波。我买。〔扬州奴云〕既然叔叔要。把这房子东廊西舍。前堂后阁。门窗户闼。上下也点看一看。纔好定价。〔正末云〕也不索看。〔唱〕
　　【一半儿】问甚么东廊西舍是旧椽欂。〔扬州奴云〕前厅和后阁。都是新翻瓦的。〔正末唱〕问甚么那后阁前堂都是新盖造。〔扬州奴云〕既然叔叔要呵。你侄儿填定价钱五百锭。莫不忒多了些么。〔正末唱〕不是你歹叔叔嫌你索的来忒价高。〔扬州奴云〕叔叔。这钱钞几时有。〔正末云〕这许多钱钞也一时办不迭。〔唱〕多半月少十朝。〔扬州奴云〕叔叔。这项货紧。则怕着人买将去了。〔正末云〕你要五百锭。我先将二百五十锭交付你。〔唱〕我将这五百锭做一半儿赊来一半儿交。
　　〔云〕小大哥。你去取的来。〔小末做取钞科云〕父亲。二百五十锭在此。〔正末付旦扬州奴做夺科云〕拏来。你那嘴脸是掌财的。〔做递与二净科云〕哥。你两人拿着。〔正末云〕你把这钞使完了时。再没宅子好卖了。你自去想咱。〔扬州奴云〕是您孩儿商量做买卖各扎邦便觅合子钱。〔背云〕哥。这二百五十锭尽勾了。先去买十只大羊。五果五菜。响糖狮子。我那丈母与他一张独卓儿。你们都是鸳鸯客。把那卓子与我一字儿摆开着。〔柳隆卿云〕随你摆布。〔正末做听科云〕扬州奴。你做甚么来。〔扬州奴云〕没。您孩儿商议做买卖哩。拏这钞去置买各项货物。都要堆在卓子上。做一字儿摆开。着那过来过往的人见了。称赞道。好一个大本钱的客人。也有些光彩。您孩儿这一遭做买卖。各扎邦便觅一个合子钱哩。〔正末云〕好儿。你着志者。〔扬州奴云〕嗨。几乎被那老子听见了。哥。吃罢那头汤。天道暄热。都把那帽笠去了。把那衣服松一松。将那四下的吊窗。都与我推开了。〔正末云〕扬州奴。你说甚的。〔扬州奴云〕没。您孩儿商量做买卖。到那榻房里。不要黑地里交与他钞。黑地里交钞。着人瞒过了。常言道吃明不吃暗。你把吊窗与我推开。您孩儿商量做买卖各扎邦便觅一个合子钱。〔正末云〕好儿也。不枉了。〔扬州奴云〕老儿去了也。哥。下了那分饭。临散也你把住那楼胡梯门。你便执壶。我便把盏。再吃个上马的钟儿。着我那大姐宜时景。带舞带唱华严的那海会。〔正末云〕扬州奴。你怎的说。〔扬州奴云〕没。〔正末云〕你看这厮。〔唱〕
　　【赚煞】你将这连天的宅憎嫌小。负郭的田还不好。一张纸从头儿卖了。不知久后栖身何处着。只守着那奈风霜破顶的砖窑。哎。儿也。心下自量度。则你这夜夜朝朝。可甚的买卖归来汗未消出脱了些奇珍异宝。花费了些精银响钞。哎。儿也。怎生把邓通钱刚博得一个乞化的许由瓢。〔下〕
　　〔扬州奴云〕哥。早些安排齐整着。可来回我的话。〔下〕
　　〔音释〕
　　蚘音回　饕音叨　刨音袍　邯音寒　郸音丹　着池烧切　学奚交切　觉音皎　绷逋耕切　倈郎爹切　悄音俏　落音涝　掴乖上声　挝庄瓜切　揉与挠同　殢音腻　泊巴貌切　剥音饱　闼汤打切　欂巴毛切　度多劳切
　　第二折
　　〔正末同卜儿小末尼上〕〔正末云〕自家李茂卿。则从买了杨州奴的住宅。付与他钱钞。他那里去做甚么买卖。多咱又被那两个光棍弄掉了。败子不得回头。有负故人相托。如之奈何。〔小末云〕父亲。您孩儿这几时做买卖不遂其意。也则是生来命拙哩。〔正末云〕孩儿。你说差了那做买卖的有一等人肯向前。敢当赌。汤风冒雪。忍寒受冷。有一等人怕风怯雨。门也不出。所以孔子门下三千弟子。只子贡善能货殖。遂成大富。怎做得由命不由人也。〔唱〕
　　【正宫端正好】我则理会有钱的是咱能。那无钱的非关命。咱人也须要个干运的这经营。虽然道贫穷富贵生前定。不倈咱可便稳坐的安然等。
　　〔卜儿云〕老的。你把那少年时挣人家的道路也说与孩儿知道咱。〔正末唱〕
　　【滚绣球】想着我幼年时血气猛。为蝇头努力去争。哎哟使的我到今来一身残病。我去那虎狼窝不顾残生。我可也问甚的是夜甚的是明。甚的是雨甚的是晴。我只去利名场往来奔竞。那里也有一日的安宁。投至得十年五载我这般松宽的有。也是我万苦千辛积攒成。往事堪惊。
　　〔旦儿上云〕妾身翠哥。自从扬州奴卖了房屋。着着那钱钞与那两个帮闲的兄弟去月明楼上。与宜时景饮酒欢会去了。我不敢隐讳。告李家叔叔去咱。可早来到也。小大哥报复去。道有翠哥来见叔叔〔小末报科云〕父亲。有翠哥在门首。〔正末云〕着他过来。〔小末出云〕翠哥。父亲着你过去。〔旦儿做见科云〕叔叔婶子万福。〔正末云〕孩儿也。你来做甚么那。〔旦儿做悲科〕〔正末唱〕
　　【倘秀才】我见他道不出喉咙中气哽。我见他揾不住可则扑簌簌腮边也那泪倾。〔旦儿云〕兀的不气杀你孩儿也。〔哭科〕〔正末唱〕你这般撧耳挠腮可又便怎生。〔旦儿云〕叔叔。扬州奴将那卖房屋的钱钞。与那两个帮闲的兄弟去月明楼上。与宜时景饮酒去了。他若使的钱钞无了呵。连我也要卖哩。叔叔。如此怎了也。〔正末唱〕我这里听仔细。你那里说叮咛。他他他可直恁般的不醒。
　　〔旦儿云〕叔叔。想亡过公公挣成锦片也似家缘家计。指望与子孙永远居住。谁想被扬州奴破败了也。〔正末唱〕
　　【滚绣球】休言家未破破家的人未生。休言家未兴兴家的人未成。古人言一星星显证。〔带云〕那为父母的。〔唱〕恨不得儿共女辈辈峥嵘。只要那家道兴钱。物增。一年年越昌越盛。〔带云〕怎知道生下儿女呵。〔唱〕偏生的天作对不称人情。他将那城中宅子庄前地。都做了风里杨花水上萍。哎。可惜也锦片的这前程。
　　〔云〕小大哥。咱领着数十条好汉。径到月明楼上打那丑贼生去来〔下〕〔扬州奴柳隆卿胡子传上〕〔扬州奴云〕自家扬州奴。端的好快活也。俺今日自在的吃两锺儿。直吃得尽醉方归。〔胡子传云〕酒食都安排下了也。〔扬州奴云〕俺都要尽醉方归。〔做把杯科〕〔正末冲上云〕扬州奴。〔扬州奴做怕科云〕嗨。把我这一席儿好酒来搅坏了。哎哟。叔叔。您孩儿请伙计哩。〔正末云〕扬州奴。这个是你的买卖。这个是你那各扎邦便觅个合子钱。我问你。〔唱〕
　　【倘秀才】你又不是拜扫冬年的节令。又不是庆喜生辰的事情。你没来由置酒张筵波把他众人来请。〔柳隆卿云〕好杀风景也那。〔正末唱〕你尊呵尊这厮什么德行。你重呵重这厮什么才能。哎。儿也。你怎生则寻着这等。
　　〔柳隆卿云〕老的休这等那等的。俺们都是看半鉴书的秀才。〔正末云〕噤声。谁读半鉴书来。〔唱〕
　　【滚绣球】你念的是赚杀人的天甲经。〔胡子传云〕我呢。〔正末唱〕你是个缠杀人的布衫领。〔带云〕则你那一生的学问呵。是那一声儿。哥往那里去。带挈我也走一遭儿波。〔唱〕你则道的个愿随鞭镫。你便闯一千席呵可也填不满你这穷坑。〔正末做打科〕〔扬州奴云〕您孩儿也仿两个古人。学那孟尝君三千食客。公孙弘东阁招贤哩。〔正末云〕呸。亏你不识羞。〔唱〕那孟尝君是个公子。公孙弘是个名卿。他两个在朝中十分恭敬。但门下都一刬羣英。我几曾见禁持妻子这等无徒辈。〔正末做打科〕〔胡子传云〕老的踹了脚也。〔正末唱〕更和那不养爹娘的贼丑生。〔柳隆卿云〕老的。你可也闲淘气哩。〔正末唱〕气杀我烈焰腾腾。
　　〔云〕扬州奴。我量你到得那里。你明日叫化也。〔扬州奴云〕如何。且相左手。您孩儿也不到的哩。〔正末唱〕
　　【倘秀才】你道有左慈术踢天弄井。项羽力拔山也那举鼎。这厮们两白日把泥球儿换了眼睛。你便有那降魔咒。度人经。也出不的这厮们鬼精。
　　〔云〕扬州奴。你不听我的言语。看你不久便叫化也。〔扬州奴云〕如何。且相右手。您孩儿也不到的哩。〔正末唱〕
　　【三煞】你便似搅绝黑海那些饥寒的病。也则是赢得青楼薄幸名〔柳隆卿云〕我可呢。〔正末唱〕你是那无字儿的空瓶。〔胡子传云〕我可呢。〔正末唱〕你是个脱皮儿裹剂。〔柳隆卿云〕我两个人物也不丑。〔正末唱〕怕不道是外面儿温和。则你那彻底儿严凝。〔柳隆卿云〕你这老头儿不要琐碎。你只是把眼儿撑着。看我这架子衣服如何。〔正末唱〕我觑不的你■〈礻肖〉宽也那褶下。肚迭胸高。鸭步鹅行。出门来呵怕不道桃花扇影。你回窑去勿勿勿少不得风雪酷寒亭。
　　〔柳隆卿云〕什么风雪酷寒亭。我则理会得闲骑宝马闲踢蹬哩。〔正末唱〕
　　【二煞】你道是闲骑宝马闲踢蹬。〔带云〕你两个到得家中。算一算帐。你得了多少。我得了多少。〔唱〕你只做得个旋扑苍蝇旋放生。〔扬州奴云〕叔叔。您孩儿有那施舍的心。礼让的意。江湖的量。慷慨的志。也不低哩。〔正末唱〕你有那施舍的心呵讪笑得鲁肃。你有那慷慨的志呵降伏得刘毅你。有那礼让的意呵赛过得鲍叔。你有那江湖的量呵欺压得陈登。〔扬州奴云〕你孩儿平昔也曾赍发与人做。偌多的好事哩〔正末唱〕你赍发呵与那个陷本的商贾。你赍发呵与那个受困的官员。你赍发呵与那个薄落的书生。兀的不扬名显姓。光日月动朝廷。
　　【一煞】不强似与虔婆子弟三十锭。更和那帮懒钻闲二百瓶。你恋着那美景良辰。赏心乐事。会友邀宾。走斝也那飞觥。〔云〕扬州奴。我问你。这是谁的钱物。〔扬州奴云〕是俺父亲的钱物。〔正末云〕谁应的使。〔扬州奴云〕是您孩儿应的使。〔正末唱〕这的是你爹行基业。是你自己钱财。须没个别姓来争。可怎生不与你妻儿承领。倒凭他胡子传和那柳隆卿。
　　〔扬州奴云〕我安排一席酒。着他请十个便十个。请二十个便二十个。不一时他把那一席的人都请将来。叔叔。你着我怎么不敬他。〔正末云〕噤声。〔唱〕
　　【煞尾】你有钱呵三千剑客由他们请。〔带云〕一会儿无钱呵。〔唱〕哎。早闪的我在十二瑶台独自行。〔带云〕扬州奴。〔唱〕你有一日出落得家业精。把解典处本利停。房舍又无。米粮又磬。谁支持。怎接应。你那买卖上又不惯经。手艺上可又不甚能。掇不得重。可也拈不得轻。你把那摇搥来悬。瓦■〈瓦雚〉来擎。绕闾檐。乞残剩沙。锅底无柴煨不热那冰破窑内无席盖不了顶。饿得你肚皮里春雷也则是骨碌碌的鸣。脊梁上寒风笃速速的冷。急穰穰的楼头数不彻那更。〔带云〕这早晚多早晚也。〔唱〕冻刺刺窑中巴不到那明。痛亲眷敲门都没个应。好相识街头也抹不着他影。无食力的身驱怎的撑。冻饿倒的尸骸去那大雪里挺。没底的棺材谁共你争。半霎儿人扛你来土垫的平。你死后街坊兀自憎。干与你爹娘立这个名。我着那好言语劝你你不听。那厮们谎话儿弄你且是娘的灵。可知道你亲爷气成病。连着我也激恼的这心头怒转增。我若是拖到官中使尽情。我不打死你无徒改了我的姓。便有那人家谎后生。都不似你这个腌臜泼短命。则你那胎骨劣心性顽耳根又硬。哎。儿也。我其实道不改教不成。只着那正点背画字纸儿你可慢慢的省。〔下〕〔扬州奴云〕这席好酒。弄的来败兴。随你们发放了罢。我自回家去了。〔二凈同扬州奴下〕
　　〔音释〕
　　撧疽也切　闯丑荫切　剂音祭　■〈礻肖〉音稍　褶音习　肃音须　叔音收　斝音贾　觥古横切　垫音店
　　第三折
　　〔扬州奴同旦儿携薄篮上〕〔扬州奴云〕不成器的看样也。自家扬州奴的便是。不信好人言。果有恓惶事。我信着柳隆卿胡子传。把那房廊屋舍家缘过活都弄得无了。如今可在城南破瓦窑中居住。吃了早起的。无晚夕的。每日家烧地眠。炙地卧。怎么过那日月。我苦呵理当。我这浑家他不曾受用一日。罢罢罢。大嫂。我也活不成了。我解下这绳子来搭在这树枝上。你在那边。我在这边。俺两个都吊杀了罢〔旦儿云〕扬州奴。当日有钱时都是你受用。我不曾受用了一些。你吊杀便理当。我着甚么来由。〔扬州奴云〕大嫂。你也说的是。我受用。你不曾受用。你在窑中等着。我如今寻那两个狗材去。你便扫下些干驴粪。烧的礶儿滚滚的。等我寻些米来。和你熬粥汤吃。天也。兀的不穷杀我也。〔扬州奴旦儿下〕〔卖茶上云〕小可是个卖茶的。今日早晨起来。我光梳了头。凈洗了脸。开了这茶房。看有甚么人来。〔柳隆卿胡子传上云〕柴又不贵。米又不贵。两个儍厮。正是一对。自家柳隆卿。兄弟胡子传。俺两个是至交至厚。寸步儿不厮离的兄弟。自从丢了这赵小哥。再没兴头。今日且到茶房里去闲坐一坐。有造化再寻的一个主儿也好。卖茶的。有茶拏来。俺两个吃。〔卖茶云〕有茶。请里面坐。〔扬州奴上云〕自家扬州奴。我往常但出门。磕头撞脑的都是我那朋友兄弟。今日见我穷了。见了我的都躲去了。我如今茶房里问一声咱。〔做见卖茶科云〕卖茶的。支揖哩。〔卖茶云〕那里来这叫化的。唗。叫化的也来唱喏。〔扬州奴云〕好了好了。我正寻那两个兄弟。恰好的在这里。这一头赍发可不喜也。〔做见二净唱喏科云〕哥。唱喏来。〔柳隆卿云〕赶出这叫化子去。〔扬州奴云〕我不是叫化的。我是赵小哥。〔胡子传云〕谁是赵小哥。〔扬州奴云〕则我便是。〔胡子传云〕你是赵小哥。我问你咱。你怎么这般穷了。〔扬州奴云〕都是你这两个歹弟子孩儿弄穷了我哩。〔柳隆卿云〕小哥。你肚里饥么。〔扬州奴云〕可知我肚里饥。有甚么东西与我吃些儿。〔柳隆卿云〕小哥。你少待片时。我买些来与你吃。好烧鹅。好膀蹄。我便去买将来。〔柳隆卿下〕〔杨州奴云〕哥。他那里买东西去了。这早晚还不见来。〔胡子传云〕小哥。还得我去。〔扬州奴云〕哥。你不去也罢。〔胡子传云〕小哥。你等不得他。我先买些肉鲊酒来与你吃。哥少坐。我便来。〔胡子传出门科〕〔卖茶云〕你少我许多钱钞。往那里去。〔胡子传云〕你不要大呼小叫的。你出来我和你说。〔卖茶云〕你有甚么说。〔胡子传云〕你认得他么。则他是扬州奴。〔卖茶云〕他就是扬州奴。怎么做出这等的模样。〔胡子传云〕他是有钱的财主。他怕当差。假妆穷哩。我两个少你的钱钞。都对付在他身上。你则问他要。不干我两个事。我家去也。〔扬州奴做捉虱子科〕〔卖茶云〕我算一算帐。少下我茶钱五钱。酒钱三两。饭钱一两二钱。打发唱的耿妙莲五两。打双陆输的银八钱。共该十两五钱。〔扬州奴云〕哥。你算甚么帐。〔卖茶云〕你推不知道。恰纔柳隆卿胡子传把那远年近日欠下我的银子。都对付在你身上。你还我银子来。帐在这里。〔扬州奴云〕哥阿。我扬州奴有钱呵。肯妆做叫化的。〔卖茶云〕你说你穷。他说你怕当差假妆着哩。〔扬州奴云〕原来他两个把远年近日少欠人家钱钞的帐。都对付在我身上。着我赔还。哥阿。且休看我吃的。你则看我穿的。我那得一个钱来。我宁可与你家担水运浆。扫田刮地。做个佣工。准还你罢。〔卖茶云〕苦恼苦恼。你当初也是做人的来。你也曾照顾我来。我便下的要你做佣工。还旧帐。我如今把那项银子都不问你要。饶了你可何如。〔扬州奴云〕哥阿。你若饶了我呵。我可做驴做马报答你。〔卖茶云〕罢罢罢。我饶了你你去罢。〔扬州奴云〕谢了哥哥。我出的这门来。他两个把我稳在这里。推买东西去了。他两个少下的钱钞。都对在我身上。早则这哥哥饶了我。不然。我怎了也。柳隆卿胡子传。我一世里不曾见你两个歹弟子孩儿。〔同下〕〔旦儿云〕自家翠哥。扬州奴到街市上投托相识去了。这早晚不见来。我在此且烧汤罐儿等着。〔扬州奴上云〕这两个好无礼也。把我稳在茶房里。他两个都走了。干饿了我一日。我且回那破窑中去。〔做见科〕〔旦儿云〕扬州奴。你来了也。〔扬州奴云〕大嫂。你烧得锅儿里水滚了么。〔旦儿云〕我烧得热热的了。将米来我煑。〔扬州奴云〕你煑我两只腿。我出门去不曾撞一个好朋友。罢罢罢。我只是死了罢。〔旦儿云〕你动不动则要寻死。想你伴着那柳隆卿。胡子传。百般的受用快活。我可着甚么来由。你如今走投没路。我和你去李家叔叔讨口饭儿吃咱。〔扬州奴云〕大嫂。你说那里话。正是上门儿讨打吃。叔叔见了我轻呵便是骂。重呵便是打。你要去你自家去。我是不敢去。〔旦儿云〕扬州奴。不妨事。俺两个到叔叔门首。先打听着。若叔叔在家呵。我便自家过去。若叔叔不在呵。我和你同进去。见了婶子。必然与俺些盘缠也。〔扬州奴云〕大嫂。你也说得是。到那里。叔叔若在家时。你便自家过去。见叔叔讨碗饭吃。你吃饱了。就把剩下的包些儿出来我吃。若无叔叔在家。我便同你进去见了婶子。休说那盘缠。便是饱饭也吃他一顿。天也。兀的不穷杀我也。〔同旦儿下〕〔卜儿上云〕老身李氏。今日老的大清早出去。看看日中了。怎么还不回来。下次孩儿每安排下茶饭。这早晚敢待来也。〔扬州奴同旦儿上〕〔扬州奴云〕大嫂。到门首了。你先过去。若有叔叔在家。休说我在这里。若无呵。你出来叫我一声。〔旦儿云〕我知道了。我先过去。〔做见卜儿科〕〔卜儿云〕下次小的每。可怎么放进这个叫化子来。〔旦儿云〕婶子。我不是叫化的。我是翠哥。〔卜儿云〕呀。你是翠哥儿也。你怎么这等模样。〔旦儿云〕婶子。我如今和扬州奴在城南破瓦窑中居住。婶子。痛杀我也。〔卜儿云〕扬州奴在那里。〔旦云〕扬州奴在门首哩。〔卜儿云〕着他过来。〔旦云〕我唤他去。〔扬州奴做睡科〕〔旦儿叫科云〕他睡着了。我唤他咱。扬州奴。扬州奴。〔扬州奴做醒科云〕我打你这丑弟子。天那搅了我一个好梦。正好意思了呢。〔旦儿云〕你梦见甚么来。〔扬州奴云〕我梦见月明楼上。和那撇之秀两个唱那阿孤令。从头儿唱起。〔旦儿云〕你还记着这样儿哩。你过去见婶子去。〔扬州奴见卜儿哭云〕婶子。穷杀我也。叔叔在家么。他来时要打我。婶子劝一劝儿。〔卜儿云〕孩儿。你敢不曾吃饭里。〔扬州奴云〕我那得那饭来吃。〔卜儿云〕下次小的每。先收拾面来与孩儿吃。孩儿。我着你饱吃一顿。你叔叔不在家你吃。你吃。〔扬州奴吃面科〕〔正末上云〕谁家子弟。骏马雕鞍。马上人半醉。坐下马如飞。拂两袖春风荡满街尘土你看啰呸。兀的不眯了老夫的眼也。〔唱〕
　　【中吕粉蝶儿】谁家个年小无徒。他生在无忧愁太平时务空生得貌堂堂一表非俗。出来的拨琵琶打双陆把家缘不顾。那里肯寻个大老名儒。去学习些儿圣贤章句。
　　【醉春风】全不想日月两跳丸。则这乾坤一夜雨。我如今年老也逼桑榆。端的是朽木材何足数数。则理会的诗书是觉世之师。忠孝是立身之本。这钱财是倘来之物。
　　〔云〕早来到家也〔唱〕
　　【叫声】恰纔个手扶拄杖走街衢。一步一步。蓦入门桯去。〔做见扬州奴怒科云〕谁吃面哩。〔扬州奴惊科云〕我死也。〔正末唱〕我这里猛抬头刚窥觑他可也为甚么立钦钦恁的胆儿虚。
　　〔旦儿云〕叔叔。媳妇儿拜哩。〔正末云〕靠后。〔唱〕
　　【剔银灯】我其实可便消不得你这娇儿和幼女。我其实可便。顾不得你这穷亲泼故。这厮有那一千桩儿情理难容处。这厮若论着五刑。发落可便罪不容诛。〔带云〕扬州奴。你不说来。〔唱〕我教你成个人物。做个财主。你却怎生背地里闲言落可便长语。
　　〔云〕你不道来我姓李你姓赵。俺两家是甚么亲那。〔唱〕
　　【蔓青菜】你今日有甚脸落可便蹅着我的门户。怎不守着那两个泼无徒。〔扬州奴怕走科〕〔正末云〕那里走。〔唱〕諕得他手儿脚儿战笃速。特古里我根前你有甚么怕怖。则俺这小乞儿家羹汤少些姜醋。
　　〔云〕还不放下。则吃你那大食里烧羊去。〔扬州奴做怕科将筯敲碗科〕〔正末打科〕〔卜儿云〕老的也。休打他。〔扬州奴做出门科云〕婶子。打杀我也。如今我要做买卖。无本钱。我各扎邦便觅合子钱。〔卜儿云〕孩儿云。我与你这一贯钱做本钱。〔扬州奴云〕婶子。你放心。我便做买卖去也。〔虚下再上云〕婶子。我拏这一贯钱去买了包儿炭来。〔卜儿云〕孩儿。你做甚么买卖哩。〔扬州奴云〕我卖炭哩。〔卜儿云〕你卖炭可是何如。〔扬州奴云〕我一贯本钱卖了一贯。又赚了一贯。还剩下两包儿炭。送与婶子烘脚做上利哩。〔卜儿云〕我家有。你自拏回去受用罢〔扬州奴云〕婶子。我再别做买卖去也。〔虚下再上叫云〕卖菜也。青菜白菜赤根菜。芫荽葫萝卜葱儿呵。〔卜儿云〕孩儿也。你又做甚么买卖哩。〔扬州奴云〕婶子。你和叔叔说一声。道我卖菜哩。〔卜儿云〕孩儿也。你则在这里。我和叔叔说去。〔卜儿做见正末科云〕老的。你欢喜咱。扬州奴做买卖。也赚得钱哩。〔正末云〕我不信扬州奴做甚么买卖来。〔扬州奴云〕您孩儿头里卖炭。如今卖菜。〔正末云〕你卖炭呵。人说你甚么来。〔扬州奴云〕有人说来。扬州奴卖炭苦恼也。他有钱时火焰也似起。如今无钱弄塌了也。〔正末云〕甚么塌了。〔扬州奴云〕炭塌了。〔正末云〕你看这厮。〔扬州奴云〕扬州奴卖菜。也有人说来。有钱时伴着柳隆卿。今日无钱担着那胡子传。〔正末云〕你这菜担儿。是人担自担。〔扬州奴云〕叔叔。你怎么说这等话。有偌大本钱。敢托别人担。倘或他担别处去了。我那里寻他去。〔正末云〕你往前街去也往那后巷去。〔扬州奴云〕我前街后巷都走。〔正末云〕你担着担。口里可叫么。〔扬州奴云〕若不叫呵。人家怎么知道有卖菜的。〔正末云〕可是你叫。是那个叫。〔扬州奴云〕我自叫。〔正末云〕下次小的们。都来听扬州奴哥哥怎么叫哩。〔扬州奴云〕叔叔。你要听呵。我前面走。叔叔后面听。我便叫。叔叔你把下次小的每赶了去。这小厮每都是我手里卖了的。〔正末云〕你若不叫。我就打死了你个无徒。〔扬州奴云〕他那里是着我叫。明白是羞我。我不叫。他又打我。不免将就的叫一声。青菜白菜赤根菜。葫萝卜芫荽葱儿阿。〔做打悲科云〕天那。羞杀我也。〔正末云〕好可怜人也呵。〔唱〕
　　【红绣鞋】你往常时在那鸳鸯帐底那般儿携云握雨。哎。儿也你往常时在那玳瑁筵前可便噀玉喷珠。你直吃得满身花影倩人扶今日呵便担着孛篮。拽着衣服。不害羞当街里叫将过去。
　　〔扬州奴云〕叔叔。您孩儿往常不听叔叔的教训。今日受穷。纔知道这钱中使。我省的了也。〔正末云〕这话是谁说来。〔扬州奴云〕您孩儿说来。〔正末云〕哎哟。儿也。兀的不痛杀我也。〔唱〕
　　【满庭芳】你醒也波高阳哎酒徒。担着这两篮儿白菜。你可觅了他这几贯的青蚨。〔带云〕扬州奴。你今日觅了多少钱。〔扬州奴云〕是一贯本钱。卖了一日。又觅了一贯。〔正末唱〕你就着这五百钱买些杂面你便还窑去。那油盐酱旋买也可是零沽。〔扬州奴云〕甚么肚肠。又敢吃油盐酱哩。〔正末唱〕哎。儿也。就着这卖不了残剩的菜蔬。〔扬州奴云〕吃了就伤本钱。着些凉水儿洒洒。还要卖哩。〔正末唱〕则你那五脏神也不到今日开屠。〔云〕扬州奴。你只买些烧羊吃波。〔扬州奴云〕我不敢吃。〔正末云〕你买些鱼吃。〔扬州奴云〕叔叔。有多少本钱。又敢买鱼吃。〔正末云〕你买些肉吃。〔扬州奴云〕也都不敢买吃。〔正末云〕你都不敢买吃。你可吃些甚么。〔扬州奴云〕叔叔。我买将那仓小米儿来。又不敢舂。恐怕折耗了。只拣那卖不去的菜叶儿。将来煨熟了。又不要蘸盐搠酱。只吃一碗淡粥。〔正末云〕婆婆。我问扬州奴买些鱼吃。他道我不敢吃我。道你买些肉吃。他道我不敢吃。我道你都不敢吃。你吃些甚么。他道我吃淡粥。我道你吃得淡粥么。他道我吃得。〔唱〕婆婆呵这厮便早识的些前路。想着他那破瓦窑中受苦。〔带云〕正是不受苦中苦。难为人上人。〔唱〕哎。儿也。这的是你须下死工夫。
　　〔扬州奴云〕叔叔。恁孩儿正是执迷人难劝。今日临危可自省也。〔正末云〕这厮一世儿则说了这一句话。孩儿你且回去。你若依着我呵。不到三五日。我着你做一个大大的财主。〔唱〕
　　【尾煞】这业海是无边无岸的愁。那穷坑是不存不济的苦。这业海打一千个家阿扑逃不去。那穷坑你便旋十万个翻身急切里也跳不出。〔同卜儿下〕
　　〔扬州奴云〕大嫂。俺回去来。天那。兀的不穷杀我也。〔同旦下〕〔小末上云〕自家李小哥。父亲着我去请赵小哥坐席。可早来到城南破窑。不免叫他一声。赵小哥。〔扬州奴同旦上见科云〕小大哥。你来怎么。〔小末云〕小哥。父亲的言语。着我来明日请坐席哩。〔扬州奴云〕既然叔叔请吃酒。俺两口儿便来也。〔小末云〕小哥是必早些儿来波。〔下〕〔扬州奴云〕大嫂。他那里请俺吃酒。明白羞我哩。却是叔叔请。不好不去。到得那里。不要闲了。你便与他扫田刮地。我便担水运浆。天那。兀的不穷杀我也。〔同下〕
　　〔音释〕
　　傻音耍　眯米去声　俗词疽切　跳音条　物音务　蓦音卖　桯音形　长音丈　蹅音渣　握音约　噀询去声　孛音蒲　服房夫切　阿乌戈切　出音杵
　　第四折
　　〔正末同卜儿小末尼上云〕今日是老夫贱降的日辰。摆下酒席。请众街坊庆贺这所新宅子。就顺便庆贺小员外。昨日着小大哥请的扬州奴去了。不见来到。众街坊老的每。敢待来也。〔扮众街坊上云〕俺们都是这扬州牌楼巷人。昔日赵国器临死。将他儿子扬州奴托孤与东堂老子。谁想扬州奴把家财尽都耗散。现今这所好宅子。也卖与东堂老子了。今日正是东堂老子生日。请我众街坊相识吃酒。却又唤那扬州奴两口叫化弟子孩儿。不知为何。俺们一来去庆贺生辰。二来就庆贺他这所新宅子。须索走一遭去。可早来到也。小员外。报复进去。有俺众街坊特来庆贺生辰哩。〔小末做入报科云〕父亲。有众街坊来与父亲庆贺生辰哩。〔正末云〕快有请〔小末云〕请进去。〔众街坊做见科云〕俺众街坊一来与员外庆贺生辰。二来就庆贺这所新宅子。〔正末云〕多谢了众街坊。请坐。下次小的每。一壁厢安排酒肴只等扬州奴两口儿到来。便上席也。〔扬州奴同旦儿上云〕自家扬州奴的便是。这是李家叔叔门首。俺们自进去。〔同旦儿做见科〕〔扬州奴云〕叔叔。您孩儿和媳妇来了。不知有甚么说话。〔正末云〕你来了也。〔唱〕
　　【双调新水令】今日个画堂春暖宴佳宾。舞东风落红成阵。摆设的一般般殽馔美。酬酢的一个个绮罗新。〔扬州奴背科云〕嗨。兀的不羞杀我也。〔正末云〕扬州奴。〔扬州奴做不应科〕〔正末唱〕我见他暗暗伤神。无语泪偷揾。
　　【沉醉东风】我着你做商贾身里出身。谁着你恋花柳人不成人。我只待倾心吐胆教。〔扬州奴背科云〕嗨。对着这众人。则管花白我。早知道。不来也罢。〔正末唱〕你可为甚么切齿嚼牙恨。这是你自做的来有家难奔。〔扬州奴做探手科云〕羞杀我也。〔正末唱〕为甚么只古里裸袖揎拳无事哏。〔带云〕孩儿也。你那般慌怎么。〔唱〕我只着你受尽了的饥寒敢可也还正的本。
　　〔云〕今日众亲眷在这里。老夫有一句话。告知众亲眷每。咱本贯是东平府人氏。因做买卖。到这扬州东门里牌楼巷居住。有西邻赵国器。是这扬州奴父亲。与老夫三十载通家之好。当日赵国器染病。使这扬州奴来请老夫。到他家中。我问他的病症从何而起。他道只为扬州奴这孩儿不肖。必败吾家。忧愁思虑成的病证。今日请你来。特将扬州奴两口儿托付与你。照觑他这下半世。我道李实才德俱薄。又非服制之亲。当不的这个重托。那赵国器捱着病将我来跪一跪。我只得应承了。扬州奴。当日你父亲着你正点背画的文书上面。写着甚么。〔扬州奴云〕您孩儿不曾看见。敢是死活的文书么。〔正末云〕孩儿也。不是死活的文书。你对着这众亲眷。将这一张文书你则与我高高的读者。〔扬州奴云〕理会的。这文书是俺父亲亲笔写的。那正点背画的字。也是俺画的。父亲阿。如今文书便有。那写文书的人在那里也阿。〔做悲科〕〔正末云〕你且不要哭。只读的这文书者。〔扬州奴云〕是〔做读文书科云〕今有扬州东关里牌楼巷住人赵国器。这是我父亲的名字。因为病重不起。有男扬州奴不肖。暗寄课银五百锭在老友李茂卿处。与男扬州奴困穷日使用。莫不是我眼花么。等我再读。〔再读文书科云〕老叔把来还我。〔正末云〕把甚么来。〔扬州奴云〕把甚么来。白纸上写着黑字儿哩。〔正末云〕你父亲写便这等写。其实没有甚么银子。〔扬州奴云〕叔叔。您孩儿也不敢望五百锭。只把一两锭拏出来。等我摸一摸。我依旧还了你。〔正末云〕扬州奴。你又来也。想你父亲死后。你将那田业屋产。待卖与别人。我怎肯着别人买去。我暗暗的着人转买了。总则是你这五百锭大银子里面。几年月日。节次不等。共使过多少。你那油房磨房解典库。你待卖与别人。我也着人暗暗的转买了。可也是那五百锭大银子里面。几年月日。节次不等。使了多少。你那驴马孳畜和大小奴婢也有走了的。也有死了的。当初你待卖与别人。我也暗暗的着人转买了。也是这五百锭大银子里面。我存下这一本帐目。是你那房廊屋舍。条凳椅卓。琴棋书画。应用对象。尽行在上。我如今一一交割。如有欠缺。老夫尽行赔还。你扬州奴听者。〔诗云〕你父亲暗寄雪花银。展转那移十数春。今日却将原物出。世间难得俺这志诚人。〔云〕扬州奴。〔唱〕
　　【雁儿落】岂不闻远亲呵不似我近邻。我怎敢做的个有口偏无信。今日便一桩桩待送还。你可也一件件都收尽。
　　〔扬州奴做拜跪科云〕多谢了叔叔婶子。我怎么得知有这今日也。〔正末唱〕
　　【水仙子】你看宅前院后不沾尘。〔扬州奴云〕这前堂后阁。比在前越越修整的全别了也。〔正末唱〕画阁兰堂一铲新。〔扬州奴云〕叔叔。这仓廒中不知是空虚的。可是有米粮。〔正末唱〕仓廒中米麦成房囤。〔扬州奴云〕嗨。这解典库还依旧得开放么。〔正末唱〕解库中有金共银。〔扬州奴云〕叔叔。城外那几所庄儿。可还有哩。〔正末唱〕庄儿头孳畜成羣。铜斗儿家门一所。锦片也似庄田百顷。〔带云〕扬州奴。翠哥。〔唱〕你从今后再休得典卖与他人。
　　〔云〕小大哥。抬过卓来。着扬州奴两口儿把盏。管待众街坊亲眷每。〔扬州奴云〕多谢叔叔婶子重恩。若不是叔叔婶婶赎了呵。恁孩儿只在瓦窑里住一世哩。大嫂。将酒过来。待我先奉了叔叔婶子。请满饮这一杯。〔众街坊云〕赵小哥。你两口儿莫说把这盏酒。便杀身也报不的这等大恩哩。〔正末云〕孩儿。我吃我吃。〔扬州奴又奉酒科云〕请众亲眷每大家满饮一杯。〔众云〕难得。难得。我们都吃。〔扬州奴云〕我再奉叔叔婶子一杯。您孩儿今生无处报答大恩。来生来世。当做狗做马。赔还叔叔婶子哩。〔正末唱〕
　　【乔牌儿】我见他意殷懃捧玉樽。只待要来世里报咱恩。这的是你爹爹暗寄下家缘分。与我李家财元不损。
　　〔柳隆卿胡子传上云〕闻得赵小哥依然的富贵了也。俺寻他去来。〔做见科〕〔柳隆卿云〕赵小哥你就不认得俺了。俺和你吃酒去来。〔扬州奴云〕哥也。我如今回了心。再不敢惹你了。你别去寻个人罢。〔柳隆卿云〕你说甚么话。你也回心。俺们也回心。如今帮你做人家哩。〔正末云〕唗。下次小的每。与我捻这两个光棍出去。〔柳隆卿云〕赵小哥。你也劝一劝波。〔扬州奴云〕你快出去。别处利市。〔正末唱〕
　　【川拨棹】众亲邻正欢娱语笑频。我则见两个乔人。引定个红裙。蓦入堂门。諕得俺那三魂掉了二魂。哎。儿也。便做道你不慌呵我最紧。
　　【殿前欢】俺孩儿甫能勾得成人。你又待教他一年春尽一年春。他去那丽春园纳了那颗争锋印。你休闹波完体将军。你便说天花信口歕。他如今有时运。怎肯不惺惺再打入迷魂阵。我劝你两个风流子弟。可也别寻一个合死的郎君。
　　〔云〕扬州奴。你听者。〔断云〕铜斗儿家缘家计。恋花柳尽行消费。我劝你全然不采。则信他两个至契。我受付托转买到家。待回头交还本利。这的是西邻友生不肖儿男结末了东堂老劝破家子弟。
　　〔音释〕
　　揾温去声　揎音宣　哏狠平声　铲音产　囤音帞　捻尼蹇切　歕喷平声
　　题目　西邻友立托孤文书　
　　正名　东堂老劝破家子弟
　　东堂老劝破家子弟杂剧终

《元曲选》　宜秋山赵礼让肥杂剧　（明）臧晋叔 编 
　　宜秋山赵礼让肥杂剧　　（元）秦简夫 撰
　　●宜秋山赵礼让肥杂剧目录
　　第一折 
　　〔音释〕 
　　第二折 
　　〔音释〕 
　　第三折 
　　〔音释〕 
　　第四折 
　　〔音释〕 
　　题目　虎头寨马武仗义　正名　宜秋山赵礼让肥 
　　第一折
　　〔冲末扮赵孝正末赵礼抬老旦卜儿上〕〔卜儿诗云〕汉季生民可奈何。深山无处避兵戈。朝来试看青铜镜。一夜忧愁白发多。老身姓李。夫主姓赵。是这汴京人氏。所生下两个孩儿。大的赵孝。小的赵礼。两个十分孝顺。争奈家业飘零。无升合之粟。方今汉世中衰。兵戈四起。士民逃窜。似此乱离。只得随处趁熟。两个孩儿不知抬着老身到这甚么去处。〔赵孝云〕母亲。这是宜秋山下。〔正末云〕哥哥。似这等艰难。何以度日呵。〔唱〕
　　【仙吕点绛唇】这些时囊箧消乏。又值着米粮增价。忧愁杀。一日三衙。几度添白发。
　　〔赵孝云〕母亲。想俺弟兄两个。空学成满腹文章。俺只在这山中负薪。兄弟采些野菜药苗。似此充饥。几时是俺弟兄们发达的时节也。〔正末云〕哥哥。母亲年纪高大。俺正是家贫亲老。如之奈何。〔唱〕
　　【混江龙】待着些麤粝。眼睁睁俺子母各天涯。想起来我心如刀割。题起来我泪似悬麻。饿杀人也无米无柴腹内饥。痛杀人也好儿好女眼前花。恢恢天网。漫漫黄沙。我一身饿死。四海无家。眼看得青云兄长事无成。可怜我白头老母年高大。压的我这双肩苦痛。走的我这两腿酸麻。
　　〔赵孝云〕兄弟。俺二人抬着母亲。来到这宜秋山下。是好一派山景也。〔正末云〕哥哥。看了这郊外景致。好是伤感人也呵。〔唱〕
　　【油葫芦】子母哀哉苦痛杀。恨转加。我这里举头一望好嗟呀。伤心老母难安插。空对着赏心山色堪图画。故园风落花。荒村水褪沙。俺只见斜阳一带林梢挂。俺映着茅舍两三家。
　　〔卜儿云〕孩儿。你看那日落山腰。渐渐的晚了也。〔正末唱〕
　　【天下乐】我则见落日平林噪晚鸦。天涯。何处家。则俺那弟兄每日月好是难过咱。母亲也年纪高。觔力乏。被这些穷家活把他没乱煞。
　　〔云〕哥哥。如今有那等官员财主每。朝朝饮宴。夜夜欢娱。他每那里知道俺这穷儒每苦楚也。〔赵孝云〕俺这穷的如此。富的可是怎生。兄弟略说一遍咱。〔正末唱〕
　　【那咤令】想他每富家。杀羊也那宰马。每日里笑恰。飞觥也那斝。俺百姓每痛杀。无根椽片瓦。那里有调和的五味全。但得个充饥罢。母子每苦痛哎天那。
　　〔赵孝云〕兄弟。富豪家如此般受用。兀的不苦杀俺这穷儒百姓也。〔正末唱〕
　　【鹊踏枝】他可也忒矜夸。忒豪华。争知俺少米无柴。怎地存札。子母每看看的饿杀。天那。则亏着俺这百姓人家。
　　〔卜儿云〕孩儿每。似这般饥馁。如之奈何也。〔正末云〕母亲。〔唱〕
　　【寄生草】饿的这民饥色。看看的如蜡渣。他每都家家上树把这槐芽搯。他每都村村沿道将榆皮剐。他每都人人遶户将粮食化。〔赵孝云〕兄弟。俺如今衣不遮身。食不充口。兀的不穷杀俺也。〔正末唱〕现如今弟兄衣袂不遮身。可着俺贫寒子母无安下。
　　〔云〕我安排些饭食。与母亲食用咱。〔赵孝云〕兄弟。你则在这里守着母亲。我安排去。〔正末云〕哥哥陪侍母亲说话。你兄弟去。〔卜儿云〕你两个孩儿休去。老身安排去。〔正末云〕母亲坐的。您孩儿去这轿儿后面。还有一把儿米。就着这涧泉水。我淘了这米。拾的一把儿柴。兀的那一家儿人家。我去讨一把儿火。庄院里有人么。〔丑扮都子开门科云〕是谁唤门哩。〔正末云〕我来讨一把儿火来。〔都子云〕兀的是火。等你做罢饭时。剩下的刷锅水儿留些与我。〔正末云〕你要做甚么。〔都子云〕我要充饥哩。〔下〕〔正末云〕俺穷则穷。更有穷似俺的。我吹着这火。可早粥熟了也。哥哥。请母亲食用。这一碗与哥哥食用。〔赵孝递粥科〕〔卜儿云〕赵礼孩儿有么。〔正末云〕母亲。您孩儿有。〔赵孝云〕兄弟。你有么。〔正末云〕哥哥。您兄弟有了也。〔唱〕
　　【醉扶归】我吃的这茶饭有难消化。母亲那肌肤瘦力衰乏。〔卜儿云〕可怎生孩儿碗里无粥汤。〔正末云〕母亲。你孩儿吃了也。〔赵孝云〕母亲。你看兄弟拿着个空碗儿哩。〔正末云〕哥哥。您兄弟有。〔唱〕量这半杓儿粥都添了有甚那。我转着这空碗儿我着这匙尖儿刮。我陪着个笑脸儿百般的喜洽。〔背云〕母亲今日吃了这些粥汤。明日吃甚么那。〔唱〕不由我泪不住行儿下。
　　〔都子倈儿上云〕这个庄户人家吃饭哩。我叫化些儿咱。〔正末云〕母亲你见么。则道咱三口儿受贫。又有艰难似俺的也。〔唱〕
　　【后庭花】我则见他番穿着绵纳甲。斜披着一片破背褡。你觑他泥污的腌身分。风梢的黑鼻凹。〔都子云〕爹爹妳妳。有残汤剩饭。与俺这小孩儿一口儿吃也好那。〔正末唱〕他抱着个小娃娃。可是他鬔松着头发。歪■〈曼〉笠头上搭。麤棍子手内拿。破麻鞋脚下靸。腰缠着一绺儿麻。口咽着半块瓜。一弄儿乔势煞。饥寒的怎觑他。
　　〔都子云〕可怜见。叫化些儿。〔正末云〕母亲。哥哥。〔唱〕
　　【青哥儿】他一声声向咱向咱抄化。我羞答答将甚些甚些赍发。可怜我也万苦千辛度命咱。现如今心似油煠。肉似钩搭。死是七八。那个提拔。〔带云〕母亲。哥哥。〔唱〕似这般凄凄凉凉波波渌渌今夜宿谁家。多管在茅檐下。
　　〔都子云〕孩儿也。俺回去来。〔倈儿云〕爹爹。我肚里饥。〔都子云〕我肚里饥么。〔倈儿云〕我肚里饥。可吃些甚么。〔都子云〕他也没的吃。咱别处寻讨去来。〔都子倈儿下〕〔卜儿云〕孩儿每。收拾了。咱趁熟去来。〔正末唱〕
　　【赚煞尾】我口不觉开合。脚不知高下。我则见天转山摇地塌〔跌科卜儿云〕孩儿。你敢无食力么。〔正末云〕母亲。您孩儿没用。倒諕着母亲也。〔唱〕不是我无食力身躯闪这一滑。多管是少人行山路凹凸。〔带云〕母亲。〔唱〕你莫便叫吖吖。你孩儿水米不曾粘牙。看来日饥时俺吃甚么。不冻杀多应饿杀。眼见的山间林下。可怜身死野人家。〔同下〕
　　〔音释〕
　　窜仓算切　趁嗔去声　乏扶加切　杀双鲊切　发方雅切　粝那架切　长音掌　插抽鲊切　煞双鲊切　恰强雅切　觥古横切　斝音贾　那音拿　洒商鲊切　札庄洒切掐强雅切　食绳知切　杓绳昭切　刮音寡　洽奚佳切　行音杭　纳囊亚切　甲江雅切　褡音打　腌音淹　凹汪卦切　■〈曼〉音万　搭音打　靸杀贾切　绺音柳　发方雅切　煠音查　八巴上声　拔邦加切　合奚佳切　塌汤打切　滑呼佳切　凹音妖　凸当加切
　　第二折
　　〔卜儿上诗云〕花有重开日。人无再少年。老身两个孩儿。赵孝赵礼。大孩儿每日山中打柴为生。小的孩儿每日山中采野菜药苗。俺三口儿充饥。两个孩儿山中去了。老身家中做下些饭食。等两个孩儿回来食用咱。〔下〕〔正末上云〕小生赵礼。哥哥赵孝。因趁熟来到这南阳宜秋山下。盖了一间草房居止。哥哥每日山中打柴。小生提着篮儿采些野菜药苗。与母亲哥哥充饥。赵礼也。空学成满腹诗书。何日是你那发迹的时节也呵。〔唱〕
　　【正宫端正好】则我这身似病中鹤。心若云间鹗。我本待要驾清风万里扶摇。半生四海无着落。空着我穷似投林鸟。
　　【滚绣球】文章教尔曹。诗书访先觉。我如今居无安食无求饱。慕颜回他也有一个陋巷箪瓢。挣着我这饿肚皮。拳挛着我这冻躯壳。我道来学好也啰〔带云〕似赵礼这等受窘呵。〔唱〕我道来不学的也好。似这般无经营日月难熬。可不道人无举荐穷无奈。说甚么贫不忧愁富不骄。赤紧的众口嗷嗷。
　　〔云〕来到这山中。采些野菜。与老母食用波。〔唱〕
　　【倘秀才】我遶着这浅水深山寻些个中吃无毒的药苗。我行过这高岭长堤采些个叶嫩枝新的野蒿。吃了呵则愿的年老的尊堂得安乐。捱日月。度昏朝。我猛转过山林隘角。
　　【脱布衫】见腾腾的鸟起林梢。〔内偻罗打鼓科〕〔唱〕听冬冬的鼓振山腰。〔敲锣科唱〕珰珰的一声锣响。〔打哨科〕〔唱〕飕飕的几声胡哨。
　　〔众偻罗出围住科〕〔正末唱〕
　　【小梁州】我则见齐臻臻的强人摆列着。〔云〕不中。我与你走走走。〔马武领偻罗冲上科〕你走那里去。〔正末唱〕諕的我肉战身摇。黑黯黯杀气震青霄。〔马武云〕与我拿住那厮者。〔正末唱〕他那里高声叫。多咱是得命也无毛。
　　〔马武云〕这的是俺的地面。你怎敢擅便到此那。〔正末唱〕
　　【幺篇】这的是您占来水泊山林道。〔马武云〕这所在则许俺打围射猎也。〔正末唱〕则许您官人每射猎渔樵。〔马武云〕你这些不合来。〔正末唱〕小生也是不合信脚行。差来到。〔马武云〕这个是你的不是了也。〔正末唱〕这的是小生的违拗。告太仆且躭饶。
　　〔马武云〕小校。与我拿上山来者。〔拿到寨科云〕某中酒也。小偻罗打下泉水。磨的刀快。待某亲自剖腹剜心。做个醒酒汤儿吃。〔众偻罗云〕理会的。〔正末唱〕
　　【倘秀才】我见他料绰口凹凸着面貌。眼嵌鼻眍挠着脸脑。这厮那不劣缺的心肠决奸狡。宽展那猿猱臂。侧坐着虎熊腰。雄赳赳施呈那燥暴。
　　〔马武云〕小偻罗。我请他吃筵席来。去了那厮巾帻者。〔正末云〕太仆请息雷霆之怒。〔唱〕
　　【滚绣球】则是这尘蒙了的贡禹冠。〔马武云〕剥了那厮衣服者。〔正末唱〕止不过霜侵了的季子袍。〔马武云〕有甚么金珠财宝。将来买命。〔正末唱〕我又无那邓通铸的钱那里取金珠财宝。〔马武云〕某亲自下手也。〔正末唱〕又不是比千心七孔三毛。〔马武云〕这厮倒吃的好哩。〔正末唱〕止不过黑林侵的肌体羸。又无那红馥馥的皮肉娇。我这里骨崖崖欲行还倒。我是个饿损的人有甚么脂膘。我这里战钦钦膝跪和莎草。〔马武云〕小偻罗。与我把那刀磨的快者。〔众偻罗云〕理会的。〔正末唱〕他那里碜可可的人磨着带血刀。諕的我怯怯侨侨。
　　〔马武云〕好是奇怪。我这虎头寨上。但凡拿住的人呵。见了俺丧胆亡魂。今朝拿住这厮。面不改色。兀那厮。你有甚么话说。〔正末云〕小生有一句话。可是敢对太仆说么。〔马武喝云〕??。兀那厮。你说某听咱。〔正末云〕小生是个穷秀才。家中有老母兄长。母亲年纪高大。哥哥软弱。太仆可怜见。告一个时辰假限。辞别老母兄长。上山来受死。〔马武云〕噤声。我跟前调喉舌。我和你有个比喻。便似那小孩儿笼里盛着个鹊儿。那鹊儿在那笼里东撞西撞。不能勾撞出那笼去。不晓事的小的开了那笼门儿。那鹊儿忒楞楞飞在那树上。那小的可害慌也。点手叫那鹊儿。你入笼里来。他可是肯入来么。我如今拿住你。要杀了你。你告一个时辰假限。下山辞别老母兄长。我放了你去呵。你可是肯来也不肯来。你辞呵待怎的。不辞呵待如何。你说某听咱。〔正末唱〕
　　【呆骨朵】我辞一辞呵着俺那年高老母知一个消耗。〔带云〕太仆。〔唱〕岂不闻道是哀哀父母劬劳。〔马武云〕你辞那母亲怎的。〔正末唱〕争奈俺老母年高。家兄软弱。〔马武云〕对你哥哥说些甚么。〔正末唱〕我着俺哥哥行仁孝。将俺那老母恩临报。〔马武云〕某不放你去。〔正末唱〕你做的个损别人安自己。母亲也。你可甚么养小来防备老。
　　〔马武云〕我放你去呵。你有甚么质当。〔正末云〕有小生当下这个信字。〔马武云〕这个信字打甚么不紧。〔正末云〕俺秀才每仁义礼智信。惟有个信字不敢失了。天无信四时失序。地无信五谷不生。人无信而不立。大车无輗。小车无軏。其何以行之哉。既是孔子之徒。岂敢失信于人乎。〔马武云〕既然如此。我放你下山去。〔正末云〕索是谢了太仆。〔下〕〔马武云〕小偻罗。那厮去了也。若是来呵。咱取一面笑。若不来呵便罢。小偻罗。俺后山中饮酒去来。〔下〕〔卜儿上云〕老身是赵孝赵礼的母亲。两个孩儿不在家。二个孩儿负薪。一个孩儿采野菜药苗去了。不知两个孩儿有甚么勾当。老身这一会儿肉似钩搭。发似人揪。身心恍惚。不见两个孩儿回来。〔正末慌上云〕走走走。〔唱〕
　　【倘秀才】走的我这口枯渴热烘烘面皮上浑如火燎。走的我遍体汗湿渌渌浑如水浇。〔云〕到家中。母亲道孩儿你来了也。〔唱〕我可甚么买卖归来汗未消。〔云〕母亲。开门来。开门来。你孩儿来了也。〔见科卜儿云〕孩儿。你这般慌做甚么。〔正末唱〕我入门来他问个端的。我欲待要说根苗。〔云〕您孩儿恰纔山中撞。〔卜儿云〕孩儿。你撞着甚么来。〔正末唱〕一句话到我这舌尖上我便咽了。
　　〔卜儿云〕孩儿。你这般慌呵。为着甚么。〔正末唱〕
　　【滚绣球】您儿恰纔山中觅吃食。不想疎林外遇着贼盗。他那片杀人心可敢替天行道。他便待下山来将您儿紧紧的相邀。他那里茶饭忒整齐。筵席忒宽绰。这恩临可端的杀身难报。他有那管夷吾德行才学。在先结下知心友。我可敢道今日番为刎颈交。也是我命运相招。
　　〔卜儿云〕孩儿。有谁人怎的你来。你说咱。〔正末云〕我说则说。母亲。你则休烦恼。〔卜儿云〕孩儿也。你说。我不烦恼。〔正末云〕你儿恰纔采野菜药苗。不想遇着一伙贼盗。拿我到虎头寨里。待要杀坏了我。我告了一个时辰假限。下山来辞别了母亲哥哥。上山受死去也。〔卜儿云〕孩儿。痛杀老身也。作不去呵也罢。等你哥哥来。俺三口儿亲身告他去。〔正末云〕母亲。告他去也不济事了。〔唱〕
　　【二煞】你道是办着儿三口亲身告。恼犯那贼人瞪睛把俺来杀坏了。我宁可身做身当。自遭自受。我怎肯愁死愁生。向他行求免求饶。〔带云〕母亲。你省可里啼啼哭哭。怨怨哀哀。■〈忄敝〉■〈忄敝〉焦焦。我奈家贫也那亲老。穷火院怎生熬。
　　〔云〕母亲。俺哥哥何处去了。〔卜儿云〕你哥哥打柴去了。便回来也。〔正末云〕我眼见的不能勾见俺哥哥一面了也。〔做哭科唱〕
　　【一煞】我共俺哥哥半生情分干休了。〔带云〕母亲。〔唱〕这的是你养儿女一世前程无下梢。我不能勾进取功名。干撇下母亲兄长。割舍我七尺身躯。和这满腹文学。〔云〕母亲请坐。受您孩儿几拜。〔唱〕我这里拜辞在阶下。知咱每相见在何年。不想我死在今朝。〔卜儿云〕孩儿也。等哥哥见一面去也好。〔正末唱〕我也等不的哥哥来到。怎肯失口信与儿曹。
　　【随煞尾】我猛然拜罢那双脚。〔卜儿哭云〕儿也。则被你痛杀我也。〔正末唱〕哎呀。不堤防脑背后番身吃一交。〔带云〕母亲。〔唱〕那残病的身躯省懊恼。鼻痛心酸两泪抛。腹热肠慌乱刀绞。我想他毒害的强贼我今日死不可逃。母亲也。则您这生分的孩儿我其实送不的你那老。〔哭下〕
　　〔卜儿云〕孩儿受死去了也。不见大的个孩儿来。怎生是好。〔赵孝上云〕小生赵孝。山中打柴去来。不知家中有甚么勾当。肉如钩搭。发似人揪。心中恍惚。来到门首也。见母亲去来。〔见科云〕母亲。您孩儿来家也。母亲。你这般慌做甚么。〔卜儿云〕孩儿。你不知道。有你兄弟山中遇着一伙强贼。要杀坏了您兄弟。他告了一个时辰假限。辞别了老身。等不见你来。怕误了假限。上山受死去了也。〔赵孝云〕是真个。母亲。你则在家中。他是我一父母的亲兄弟。兄弟有难。要我做甚么。可不道兄弟如同手足。手足断了难续。舍了我这性命。不管那里。我救兄弟去走一遭也。〔下〕〔卜儿云〕谁想有这场事。两个孩儿都去了也。要我这老性命做甚么。我掩上这门。我一步一跌也赶将去。救两个孩儿性命走一遭。孩儿也。兀的不痛杀我也。〔下〕
　　〔音释〕
　　鹤音豪　鹗音傲　落音涝　觉音皎　箪音丹　挛音联　壳音巧　乐音涝　角音皎　哨双罩切　着池烧切　黯衣减切　拗音要　嵌欺岩切　眍枯娄切　猱音挠　莎音梭　碜森上声　侨音乔　劬音渠　弱饶去声　輗音移　軏音越　恍呼广切　惚音忽　绰超上声　学奚交切　瞪音澄　■〈忄敝〉音鳖　分去声　脚音皎　难去声
　　第三折
　　〔马武引偻罗上诗云〕涧水湾湾遶寨门。野花斜插渗青巾。带糟浊酒论盆饮。叶子黄金整秤分。某姓马名武。字子章。乃邓州人氏。学成十八般武艺。当年应武举去来。嫌某形容丑叉。以此上不用某。某今在这宜秋山虎头寨。落草为寇。也是不得已而为之。每一日要吃一副人心肝。今日拿住一头牛。欲待杀坏他。他哀告某。告一个时辰假限。下山辞别他那老母兄长去了。这早晚敢待来也。〔正末上云〕走走走。误了时辰也。〔唱〕
　　【越调斗鹌鹑】好着我东倒西歪。失魂丧魄。北去南来。〔带云〕苦也啰。苦也啰。〔唱〕只恁的天宽地窄。你也好别辨个贤愚。怎么的不分个皂白。俺母亲年纪高。筋力衰。怎当他一迷里胡为。百般家抪摆。
　　【紫花儿序】投至得长营大寨。我可甚么乐道安贫。〔带云〕天那。天那。〔唱〕怎遭这场横祸非灾。则你那睡魂不醒。怪眼难开。哀哉只我这七尺身躯本贯世才。你刬的将我似牛羊般看待。我又不曾乐极悲生。那里是苦尽甘来。
　　〔云〕可早来到山中也。不免见太仆云。〔跪见科〕〔马武云〕兀那厮。你来了也。〔正末云〕太仆。小生来了也。与个快性。杀杀杀。〔唱〕
　　【凭阑人】由你将我身躯七事子开。由你将我心肝一件件摘。我道来我道来。除死呵无大灾。
　　〔赵孝慌上云〕那里不寻我那兄弟。兀那里不是我兄弟。〔赵孝见正末哭科云〕兄弟。痛杀我也。〔马武云〕好好好。又走将一头牛来了也。〔正末唱〕
　　【调笑令】兀的不快哉。好着我痛伤怀。不倈。这的是那里每哥哥走到来。咱两个好心实无赛。一任将俺肉折皮开。将俺这残零骨殖儿休要损坏。将俺这弟兄每一处里藏埋。
　　〔卜儿上云〕远远的一簇人闹。敢是我那两个孩儿么。〔卜儿做见哭科〕〔马武云〕又走将一头牛来了也。〔正末云〕兀的不是母亲来了也。〔唱〕
　　【秃厮儿】至死也休将口开。谁着你杀人处钻出头来。这搭儿里问甚好共歹。也是我年月日时衰。应该。
　　【圣药王】谁着你头不抬。眼倦开。大踏步走向舍身崖。不索你三个争。那个乖。也是前生注定血光灾。〔带云〕好也啰。〔唱〕今日早福谢一时来。
　　〔马武云〕你来了也。我不杀你。是我失信。我若不来呵。便是你失信。〔拿正末科云〕我杀了这厮者。〔赵孝云〕太仆。可怜见。小生肥。留着兄弟。杀了我者。〔马武云〕好好好。留着你兄弟。我则杀你。〔拿赵孝科〕〔正末云〕太仆可怜见。小生肥。杀了小生者。留着我哥哥。侍奉母亲。杀了小生者。〔马武拿正末科云〕好好好。我杀了这厮者。〔卜儿云〕太仆可怜见。两个孩儿寻觅将来的茶饭。都是老身吃了。老身肥。留着两个孩儿。杀了老婆子者。〔马武云〕好好好。我则杀了这个老婆子者。〔赵孝同正末云〕太仆可怜见。留着老母。俺两个肥。杀了俺两个者。〔马武怒科云〕噤声。你看他波。杀着这厮。这大的道太仆可怜见。留着兄弟。侍养母亲。杀了我者。杀这大的。那小的道。留着哥哥。侍养老母。杀了我者。杀这两个小厮。这婆子道。老婆子肥。杀了我者。我不杀你。你倒杀了我罢。马武也。你寻思波。兀的不是兄爱弟敬。为母者大贤。为子者至孝。你家中也有一爹二娘。三兄四弟。五姊六妹。知他死在谁人剑锋之下。填于草野沟壑之中。说兀的做甚。〔诗云〕从头一一说行藏。和我腮边泪两行。我是个杀人放火搊搜汉。则他这孝心肠感动我这铁心肠。罢罢罢。我不杀你。我饶了你。放你回去。〔正末谢科云〕谢了太仆。〔唱〕
　　【络丝娘】我只道你杀人刀十分的利害。元来这活人心依然尚在。便做道俺两个该死的游魂甚耽待。也则是可怜见白头妳妳。
　　〔马武云〕你母子三个。我都不杀了。快回去罢。〔卜儿同赵孝正末再拜谢科〕〔正末唱〕
　　【东原乐】敢道是凶年岁。瘦骨骸。便剐将来也填不满一餐债。因此在饿虎喉中乞得这免死牌。蒙恩贷。从今后遥望着你的营门常常礼拜。
　　〔做行科〕〔马武云〕你回来。〔正末云〕太仆莫不番悔么。〔马武云〕男子汉一言已出。岂有番悔。敢问贤士姓甚名谁。〔正末云〕小生赵礼。哥哥赵孝。〔马武云〕谁是赵孝赵礼。〔正末云〕小生二人便是。〔马武云〕莫非是汉朝中三请不至的么。〔正末云〕然也然也。〔马武云〕我寻贤士觅贤士。原来在于此处。贤士请坐。受马武几拜。〔正末云〕太仆年纪大。如何倒拜小生。〔马武云〕我拜德不拜寿。我把哥哥擒于山寨。触犯着贤士休怪。请贤士稳稳安坐。受取马武八拜。〔正末还礼科云〕壮士请起。敢问壮士姓甚名谁。〔马武云〕某姓马名武。字子章。〔正末云〕壮哉壮哉。闻名不曾见面。壮士为甚么不下山应武举去。〔马武云〕某也曾应举来。嫌某丑叉不用。不得已而为之。小偻罗。将那衣服一套金。银一秤。白米一斛。与两个贤士侍养老母。休嫌轻微也。〔正末云〕壮士。你若肯去进取功名。到于帝都阙下呵。〔唱〕
　　【收尾】稳情取马步禁军都元帅。骨剌剌两面门旗展开。〔带云〕写着道是风高放火。月黑杀人。图财致命。你死我活。〔唱〕我将你九江四海是非心。〔带云〕倒换做腰悬金印。身挂虎符。名标青史。图像麒麟。〔唱〕兀的万古千年那姓名来改。〔并下〕
　　〔马武云〕谁想今日遇着贤士。兀那小偻罗每。有父母的探望父母去。无父母的跟着我应武举去来。〔下〕
　　〔音释〕
　　渗森去声　论平声　又去声　魄铺买切　窄责上声　白排上声　看平声　摘责上声
　　第四折
　　〔外扮邓禹引众将官祗从上诗云〕少小生来胆气雄。曾将长剑倚崆峒。凌烟阁上丹青画。肯着他人第一功。某姓邓名禹。字仲华。辅佐光武皇帝。平定天下。官拜高密侯之职。如今建武元年。着某在丞相府差定二十八个开国功臣。只有铜刀马武。是他战功独多。封为天下兵马大元帅。以下各随次第加官赐赏。这且不在话下。某又奉圣人的命。道各处盗贼已灭。思得贤士。以佐太平。已曾分付功臣马武等。但有所知。即便举荐入朝。听某择用。怎么这几时还不见有甚贤士到来。令人。你与某请将马武来者。〔祗从云〕理会的。马武安在。〔马武上诗云〕男儿立事业。何用好容颜。铜刀安社稷。匹马定江山。某乃铜刀马武是也。自从离了宜秋山虎头寨。来到京师。谢圣恩可怜。用某为将。讨灭了赤眉铜马大盗。屡立战功。现如今某为兵马大元帅之职。奉邓老丞相分付。着某等举荐贤士。佐理太平。想得当今贤士。再无有过如赵礼赵孝的。已曾将他名姓。着令所在地方。安车蒲轮。传送入朝去了。今日老丞相呼唤。不知更有何事。须索见去。可早来到也。不必报复。某自过去。〔见科云〕老丞相呼唤末将。那厢调遣。〔邓禹云〕即今圣人卧寐求贤。好生悬望。前者分付汝等保举的贤士如何〔马武云〕据末将所知。有赵礼赵孝二人。节义无亏。堪充保举。〔邓禹云〕这贤士今在何处。〔马武云〕末将已令人请去了。这早晚敢待来也。〔邓禹云〕你且一壁住者。待他来时。看道可认的你么。令人。只等贤士到来。报复我知道。〔祗从云〕理会的。〔正末同母兄上云〕小生赵礼是也。母亲哥哥。谁想有今日也呵。〔唱〕
　　【双调新水令】贤臣良将保銮舆。正遇着得收成太平时序。一人元有庆。四海永无虞。顿首山呼。显见的圣天子百灵助。
　　〔赵孝云〕兄弟。我和你安车驷马。一路传送到京。全不似抬着母亲。到宜秋山下这段光景也。〔正末唱〕
　　【沈醉东风】想当时受尽了千辛万苦。谁承望有今日驷马安车。随着这同胞共乳兄。将着俺皓首苍颜母。稳请受皇家俸禄。煞强似一片荒山掘野蔬。纔得个平生愿足。
　　〔云〕可早来到丞相府了也。令人。报复去。道有赵孝赵礼母子三人。在于门首。〔祗从报见科〕〔邓禹云〕二位贤士。你敢是赵礼赵孝么。〔正末云〕小生便是。〔邓禹云〕这里有你个大恩人在班中。你自认他去。〔正末做认科唱〕
　　【乔牌儿】对着这两班文共武。排头儿认将去。则俺那大恩人是甚的亲和故。〔马武云〕贤士躧了脚也。〔正末唱〕猛抬头好教我添怕怖。
　　【挂玉钩】諕的我手儿脚儿滴羞蹀躞战笃速。〔马武云〕贤士。你怕甚么。〔正末唱〕想着你那摘胆剜心处。〔马武云〕宜秋山下不成一个管待。至今犹自惭愧。〔正末唱〕当日个管待杀我也峨冠士大夫。谁想道这搭儿重相遇。多谢你个架海梁。擎天柱。生死难忘。今古谁如。
　　〔云〕左右。将那礼物过来。白米一斛金银一秤。衣服一套。权送将军。做答贺之礼。〔马武云〕这是宜秋山虎头寨我与你的东西。怎生不用。留到今日。〔正末云〕老母严教。断然不用。〔唱〕
　　【雁儿落】休道是莽将军不重儒。肯放我泼书生还奉母。既当日你金银曾受来。我如今这酬答何推拒。
　　〔马武云〕贤士。敢道我这东西是打劫人的。故此不用。你只合就将来。首告官中。也不该私留盗赃在家。做的个知情不举。〔正末唱〕
　　【得胜令】我可也须识报恩珠。怎敢便不饮盗泉余。若非你肯发慈悲念。谁替咱存留冻饿躯。〔马武云〕贤士。你两个那孝顺不必说了。久闻你学问过人。文章盖世。直到今日。举荐入朝。也是迟哩。〔正末唱〕嗟吁。还说甚有学问千金赋。踌躇。干着了荐贤良一纸书。
　　〔卜儿云〕我母子若非得老丞相保奏。岂有今日。请受妾身和两个孩儿几拜。〔正末唱〕
　　【沽美酒】离家乡万里途。要囊箧一文无。本是桑间一饿夫。今日做朝中宰辅。享荣华改门户。
　　〔邓禹云〕贤士。这就是马武元帅举荐你来。老夫何功之有。〔正末唱〕
　　【太平令】我只道保奏的是当朝邓禹。却原来是马武一力吹嘘。但平生我和他有何知遇。多则是天也有安排我处。自语。甚福。托赖着帝主。则愿的万万岁民安国富。
　　〔邓禹云〕贤士。你一家儿望阙跪者。听圣人的命。俺大汉建武中兴。灭羣盗四海升平。云台上二十八将。一个个图画丹青。有元帅铜刀马武。举荐你贤士来京。道宜秋山让肥争死。似这般节义堪称。封赵孝翰林学士。弟赵礼御史中丞。其老母犹为贤德。着有司旌表门庭。更赐予黄金千两。助薪水永耀清名。示羣臣各加策励。休辜负圣代恩荣。
　　〔音释〕
　　差抽支切　禄音路　足臧取切　躞音屑　蹀音迭　速苏上声　剜碗平声　重平声　推退平声　福音府　辜音姑　荣余平切
　　题目　虎头寨马武仗义　
　　正名　宜秋山赵礼让肥
　　宜秋山赵礼让肥杂剧终

《元曲选》　洞庭湖柳毅传书杂剧　（明）臧晋叔 编
　　洞庭湖柳毅传书杂剧　　（明）尚仲贤 撰
　　●洞庭湖柳毅传书杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　泾河岸三娘诉恨　正名　洞庭湖柳毅传书 
　　楔子
　　〔外扮泾河老龙王领水卒上〕〔诗云〕羲皇八卦定乾坤。左右还须辅弼臣。死后亲承天帝命。独魁水底作龙神。吾神乃泾河老龙王是也。我孩儿泾河小龙。有洞庭湖老龙的女儿。叫做龙女三娘。娶为小龙媳妇。琴瑟不和。使我心中甚是不乐。且待小龙孩儿来。看有甚么说话。〔凈扮小龙上诗云〕堂堂作灵圣。小鬼害劳病。身边没阴人。就死也干凈。小圣乃泾河小龙是也。有我父老龙与我娶了个媳妇。是龙女三娘。我与他前世无缘。不知怎么说。但见了他影儿。煞是不快活。我今到父王面前。搬唆几句言语。捻他去了。却不好哩。〔做见科云〕父亲。你与我娶了个媳妇。他性儿乖劣。至今不与我相和。倚恃他父叔神通。发猛的要降着我。连父亲也不看在眼里。这等不贤之妇。我要他怎的。〔老龙云〕有这样事。叫那小贱人来。我自有处治。〔水卒云〕理会的。龙女三娘安在。〔正旦扮龙女上云〕妾身是洞庭湖龙女三娘。俺父亲母亲将我嫁与泾河小龙为妻。颇奈泾河小龙为婢仆所惑。日见厌薄。因此上俺两个琴瑟不和。今日公公呼唤。不知有甚事。须索走一遭去。〔做见科云〕公公。唤您媳妇儿有何事。〔老龙云〕你怎生性子乖劣。不与小龙相和。若是回心转意便罢。若不肯时。我便有发落你处。不道的轻轻饶了你也。〔正旦做跪科云〕公公。非关媳妇儿事。这都是小龙听信婢仆。无端生出是非。媳妇也是龙子龙孙。岂肯反落鱼鰕之手。〔老龙云〕唗。你看他。我面前。尚然口强。难怪我小龙儿也。鬼卒。与我剥下他冠袍。送他泾河岸边牧羊去。〔诗云〕夫妻何事不相投。罚去看羊过几秋。饶他掬尽泾河水。难洗今朝一面羞。〔下〕〔正旦做叹科云〕嗨。着我向泾河岸上牧羊去。我怎生受的这般苦楚艰难也呵。〔唱〕
　　【仙吕端正好】我则为空负了雨云期。却离了沧波会。这一场抵多少水尽鹅飞。早是我受不过狠毒的儿夫气。更那堪不可公婆意。
　　【幺篇】因此上拨下这牧羊差。妆出这捞龙计。想他每无恩义本性难移。着我向野田衰艹残红里。离凤阁。近渔矶。蓬蝉鬓。蹙蛾眉。愁荏苒。泪淋漓。想父母。共亲戚。哎。天那知他何日得重完备。〔下〕
　　〔音释〕
　　唆音梭　捻尼蹇切　降奚江切　强音绛　看平声　那音挪　荏壬上声　苒音冉　戚仓洗切　重平声
　　第一折
　　〔冲末扮柳毅老旦扮卜儿上〕〔卜儿诗云〕教子攻书志未酬。桑榆暮景且淹留。月过十五光明少。人到中年万事休。老身姓张。夫主姓柳。早年亡逝。身边止有一子。名唤柳毅。今年二十三岁了。奈因家贫。不曾婚娶。孩儿。几时是你那峥嵘发达的时节也。〔柳毅云〕母亲。您孩儿学成满腹文章。如今春榜动。选场开您孩儿欲要进取功名去。但得一官半职。荣耀门闾。母亲意下何如。〔卜儿云〕孩儿。进取功名是你读书的本等。则要你着志者。〔柳毅云〕则今日是吉日良辰。辞别了母亲。便索长行也。〔做拜别科〕〔下〕〔卜儿云〕孩儿去了也。眼望旌旗捷。耳听好消息。〔下〕〔正旦上云〕妾身是龙女三娘。俺公公信着那泾河小龙业畜的言语。着我在泾河岸上牧羊。这那里是个羊。都是些懒行雨的雨工。雨工。则今日风云未遂。我与你俱沦落在水滨河嘴。恰好是一样烦恼也呵。〔唱〕
　　【仙吕点绛唇】魂断频哭。梦回不覩。逢春暮。甚日归湖。备把这离愁诉。
　　【混江龙】往常时凌波相助。则我这翠鬟高插水晶梳。到如今衣裳褴褛。容貌焦枯。不学他萧史台边乘凤客。却做了武陵溪畔牧羊奴。思往日忆当初。成缱绻。效欢娱。他鹰指爪。蟒身躯。忒躁暴。太麄疎。但言语。便喧呼。这琴瑟。怎和睦。〔带云〕俺那龙呵。〔唱〕可曾有半点儿雨云期。敢只是一刬的雷霆怒。则我也不恋您荣华富贵。情愿受鳏寡孤独。
　　〔云〕想着我在洞庭湖里。怎生受用快活。如今折得这般。兀的不愁杀人也。〔唱〕
　　【油葫芦】则我这头上风沙脸上土。洗面皮惟泪雨。鬓鬔松除是冷风梳。他不去那巫山庙里寻神女。可教我在泾河岸上学苏武。这些时坐又不安。行又不舒。猛回头凝望着家何处。只落的一度一嗟吁。
　　〔云〕我修的一封家书在此。怎得个便人寄去可也好。〔唱〕
　　【天下乐】俺家在南天水国居。就儿里非无。尺素书。柰衡阳不传鸿鴈羽。黄犬又筋力疲。锦鳞又性格愚。几遍家待相通常间阻。
　　〔柳毅上诗云〕客里愁多不记春。闻莺始觉柳条新。年年下第东归去。羞见长安旧主人。小生柳毅是也。如今是大唐仪凤二年。上朝应举。命运不利。落第东归。有一故人在于泾河县作宦。小生就顺路去访他一遭。此间乃是泾河岸侧。远远望见一个妇女牧羊。好生奇怪。〔做看科云〕你看他嚬眉凝睇。如有所待。不免向前问他一声。小娘子拜揖。〔正旦云〕先生万福。请问仙乡何处。高姓大名。因甚到此。〔柳毅云〕小生淮阴人氏。姓柳名毅。为应举下第。偶然打此处经过。小娘子你姓甚名谁。为何在此牧羊也。〔正旦云〕妾身是洞庭湖龙女三娘。俺父亲将我嫁与泾河小龙为妻。颇柰泾河小龙。躁暴不仁。为婢仆所惑。使琴瑟不和。俺公公着我在这泾河岸上牧羊。每日早起夜眠。日炙风吹。折倒的我憔瘦了也。我如今修下家书一封。争柰没人寄去。恰好遇着先生。相烦捎带与俺父亲。但不知先生意下肯否。〔柳毅云〕我乃义夫也。闻子之言。气血俱动。有何不肯。只是小娘子当初。何不便随顺了他。免得这般受苦。〔正旦云〕先生。你不知。听我说一遍。〔唱〕
　　【那咤令】为一言半语。受千辛万苦。受千辛万苦想十亲九故。想十亲九故。在三江五湖。可怜我差迟了这夫妇情。错配了这姻缘簿。都则为俺那水性的儿夫。
　　〔柳毅云〕小娘子。你那夫主怎生利害。你说一遍与我听咱。〔正旦唱〕
　　【鹊踏枝】嗔忿忿腆着胸脯。恶哏哏竖着髭须。但开口吐雾吹云。那里是噀玉喷珠。轻咳嗽早呼风唤雨。谁不知他气卷江湖。
　　〔柳毅云〕小娘子。你家在那里住。离此泾河多远哩。〔正旦唱〕
　　【寄生艹】妾身离乡故到外府。遶着这野塘千里红尘步。遥隔着残霞一缕青纱雾。望不见寒波万顷白苹渡。〔柳毅云〕我看小娘子中注模样。想也决不是以下人家。莫非在鳷鹊殿中生长的么。〔正旦唱〕休道是妾身鳷鹊殿中生。多则在侬家鹦鹉洲边住。
　　〔柳毅云〕呀。小娘子。据你这般说。你家在洞庭湖水中。我便要替你捎书。尘凡隔绝。怎生到得那处。〔正旦出书金钗科云〕既蒙先生许诺。我自有路径指引你去。俺那洞庭湖口上。有一座庙宇。香案边有一株金橙树。里人称为社橘。你可将我这一根金钗儿击响其树。俺那里自有人出来。〔唱〕
　　【幺篇】则俺那里近沙浦有庙宇。到庙前将定金钗股。香案边击向金橙树。觑水中闪出金沙路。走将那巡海的夜叉来。敢背将你个寄信的先生去。
　　〔柳毅云〕既如此。我与你做个传书使者。但你异日归于洞庭。是必休避我也。〔正旦云〕岂但不避。大恩人便是我亲戚一般哩。〔唱〕
　　【赚煞】俺为甚么懒上凤凰台。羞对鸳鸯浦。则为那霹雳火无情的丈夫。是则是海藏龙宫曾共逐。世不曾似水如鱼。谩踌躇。影只形孤。只我这泪点儿多如那落花雨。多谢你有心肠的鴈足。可着我便乘龙归去。〔做拜科〕〔唱〕全在这寄双亲和泪一封书。〔下〕
　　〔柳毅云〕知他是神是鬼。且将这书直至洞庭湖庙前走一遭去。〔诗云〕泾河岸偶遇三娘。诉离愁雨泪行行。如今去洞庭湖上。将此书寄与龙王。〔下〕
　　〔音释〕
　　过平声　哭音苦　褴音蓝　褛音吕　缱音遣　绻音眷　睦音暮　阿何哥切　鳏音关　独东卢切　朝音潮　睇音地　哏狠平声　噀询去声　喷平声　鳷音支　长音掌　使去声　藏去声　逐长如切　足臧取切　行音杭
　　第二折
　　〔柳毅上云〕小生柳毅。自离了龙女三娘。可早来到这洞庭湖也。原来这湖口上果然有一座庙宇。庙前有一株金橙树。这等看起来。那龙女所云。真不虚矣。我如今取出这金钗儿击响此树咱。〔做击科〕〔凈扮夜叉上诗云〕湖上显神通。作浪与兴风。不识虾元帅。唯言鳖相公。小圣乃巡海夜叉是也。不知甚人击响金橙树。小圣分开水面。我是看咱。兀那厮。你是何人。为甚么击向这金橙树。〔柳毅云〕小生是淮阴秀才。叫做柳毅。我要见你洞庭君。自有说的话哩。〔夜叉云〕兀那秀才。你合着眼跟的我去来。〔同下〕〔外扮洞庭君同老旦扮夫人上云〕吾神乃洞庭湖老龙是也。今有我女孩儿龙女三娘。嫁与泾河小龙为妻。自从去后。音信皆无。使我甚是放心不下。今日时当卓午。我听太阳道士讲道德经未完。传报有人击响金橙树。我已着巡海夜叉问去了。这早晚敢待来也。〔夜叉同柳毅上〕〔夜叉云〕兀那秀才。你则在这里候着。〔柳毅云〕理会的。〔夜叉做报科云〕喏。报的上圣得知。有一秀才击响金橙树。他说要亲见上圣。自有说话。〔洞庭君云〕着他过来。〔柳毅见惊拜科〕〔老龙云〕水府幽深。寡人暗昧。秀才。你是那里人氏。涉险而来。何以教我。〔柳毅云〕小生淮阴人氏。姓柳名毅。因落第东归。偶打泾河岸过。见一妇人。乃是龙女三娘。在那里牧羊。折倒的容颜憔瘦。全不似往日了。着我捎带一封家书来。尊神请看。〔做递书洞庭君接与夫人同看做惊悲科〕〔老龙云〕有这等事。〔做谢科云〕秀才。多亏你也。寄书到此。远路劳神。〔夫人哭云〕嗨。我的儿。似此呵怎了也。〔洞庭君云〕住住住。夫人。休得大惊小怪。恐防兄弟火龙知道。兀那秀才。且请到明珠宫少坐。左右。一壁安排茶饭。款待秀才也。〔夜叉同柳毅暂下〕〔外扮钱塘君上诗云〕满目霞光笼宇宙。泼天波浪渗人魂。鼻中冲出千条焰。翻身卷起万堆云。吾神乃火龙是也。哥哥是洞庭老龙。为甚将俺闲居在此。只因俺在唐尧之时。差行了雨。害得天下洪水九年。因此一向罚在这钱塘水帘洞受罪。今日无甚事。到洞庭湖探望哥哥走一遭去。可早来到也。夜叉报复去。道我来了也。〔夜叉做报科云〕喏。报的上圣得知。有钱塘火龙来了也。〔洞庭君云〕道有请。〔夜叉云〕请进。〔做见科云〕哥哥。嫂嫂。小圣来了也。〔洞庭君云〕兄弟请坐。〔钱塘君云〕哥哥。这海藏里怎生有一阵生人气。〔洞庭君云〕兄弟。俺这里有一凡间秀才。说着紧要的事。兄弟。你且回避咱。〔钱塘君云〕您兄弟知道。我出的这门来。且不去。我在这里听他说甚么。〔洞庭君云〕夫人。适间柳先生说俺女孩儿折倒的憔悴了也。〔夫人云〕俺女孩儿书上明说。泾河小龙惑于嬖妾。琴瑟不和。罚在泾河岸上牧羊。〔做悲科云〕想我女孩儿。怎么受得这般羞辱。大王何不早早差人接取回来。〔洞庭君云〕夫人说轻些。则俺钱塘兄弟在此。倘或被他知道。拨动他这个性子。可怎了也。〔钱塘君云〕原来是这等。颇奈泾河小龙无礼。着俺龙女三娘在于泾河岸上牧羊。辱没我的面皮。哥哥。你便瞒我。我却忍不得了也。则今日点就本部下水卒。我顿开铁锁。直逩天堂。亲见上帝。诉我衷肠。说他无义业畜。怎敢着俺龙女牧羊。忙将水卒点。不索告龙王。管取泾河岸。翻作汉洋江。〔下〕〔夜叉云〕喏。报的上圣得知。有火龙领本部下水卒。与泾河小龙斗胜去了也。〔洞庭君云〕这等可怎么了。那柳秀才且莫要使他知道。恐怕这一场厮杀非小。惊动上客。不当稳便。一壁点起水卒。接应兄弟去走一遭。〔诗云〕听言罢忙离海藏。驾云雾空中自降。若走了泾河小龙。直赶到九重天上。〔同夫人夜叉下〕〔小龙领水卒上云〕我是泾河小龙是也。为因龙女三娘不肯随顺。罚他在泾河岸上牧羊。不知那一个天杀的与他寄信回去。今有钱塘火龙到来。要和我斗胜。大小水卒。听吾神旨。摆开阵势。火龙这早晚敢待来也。〔钱塘君上云〕水卒。一字儿摆开者。兀那业畜。量你到的那里。我与你交战咱。〔调阵子科〕〔小龙云〕我近不的他。走走走。〔下〕〔钱塘君云〕这厮神通浅短。法力低微。近不的吾神走了也。我不管那里赶将他去。〔下〕〔小龙慌上云〕三十六计。走为上计。我近不的他。我如今走那里去。只得变做个小蛇儿。往这淤泥里■〈走朶〉了罢。〔钱塘君再上云〕赶到这里。可怎生不见了。〔做看科云〕原来这厮害怕。变做个小蛇儿。■〈走朶〉在这淤泥里。便待干罢。我且拏起来。只一口将他吞于腹中。看道可还有本事为非作歹哩。我如今收兵奏凯。回俺哥哥话去了。〔下〕〔泾河老龙上云〕吾神泾河老龙是也。今有钱塘火龙与俺小龙斗胜。未知胜败。我使的雷公电母看去了。这早晚敢来报捷也。〔正旦改扮电母两手持镜上云〕这一场厮杀。非同小可也呵。〔唱〕
　　【越调斗鹌鹑】他两个天北天南。海西海东。云闭云开。水淹水冲。烟罩烟飞。水烧火烘。卒律律电影重。古突突雾气浓。起几个骨碌碌的轰雷。更一阵扑簌簌的怪风。
　　【紫花儿序】险惊杀了负薪的樵子。慌杀了采药的仙童。諕杀了撒网的渔翁。全不见红莲映日。翠盖迎风。遮笼。都是那鬼卒神兵四下攻。则俺这两只脚争些儿踏空。可擦擦坠落红尘。〔带云〕报报报。喏。〔唱〕兀的不跌破了我青铜。
　　〔老龙云〕电母。你从那云雾中来。看道那一家喜色旺气。雷公电母显灵通。掣电轰雷缥缈中。两阵相持分胜败。尽在来神启口中。这场厮杀。是那一家败。那一家胜。电母。你可喘息定了。慢慢的说一遍咱。〔电母云〕端的这一场好斗胜也。〔唱〕
　　【小桃红】那小龙大开水殿饮金锺。厮琅琅几部笙歌送。不觉的天边黑云重。昏邓邓敢包笼。忽剌剌半空霹雳声惊动。古都都揭了瓦陇。吸哩哩提了斗栱。滴溜溜早翻过水晶宫。
　　〔老龙云〕那火龙大施勇烈。俺小龙不忿争强。这壁厢火光灿灿接天关。那壁厢风雨飕飕迷地角。端的是江翻海沸。地震山摇。火龙怎生发怒。小龙怎的支持。电母。你慢慢的再说一遍与我听。〔电母唱〕
　　【紫花儿序】忽的呵阴云伏地。淹的呵洪水滔天。腾的呵烈火飞空。泾河龙逃归碧落。钱塘龙赶上苍穹。两条龙的威风。怕不喊杀了鳖大夫。龟将军。鼍相公。这其间各赌神通。早翻过那海岛十洲。只待要拔倒了华岳三峰。
　　〔老龙西江月词云〕那火龙倚仗他狂烟烈火。俺小龙施展他骤雨飘风。火来雨去势汹汹。各自当场卖弄。火起雨能相灭。雨飞火又来攻。二龙争斗在长空。还是谁家最勇。俺小龙神通广大。变化多般。量火龙到的那里。你且喘息定了。再说一遍。〔电母唱〕
　　【鬼三台】两条龙身躯纵。震的那乾坤动。恶哏哏健勇。赤焰焰满天红。一撞一冲。则教你心如铁石也怕恐。便有那铜山铁壁都没用。钱塘龙逆水忙截。泾河龙淤泥里便。
　　〔老龙云〕当日那龙女三娘在泾河岸上牧羊。他父母都在洞庭湖中。相隔遥远。若没个人与他寄信。怎生知道。你慢慢的再说一遍。〔电母云〕上圣不厌絮烦。听俺说来。〔唱〕
　　【调笑令】尀柰那业龙。说与俺老家公。则为这龙女三娘惹下祸丛。想他在泾河岸上愁千种。闷恹恹蹙损眉峯。暗修下诉控双亲书一封。哭啼啼盼杀宾鸿。
　　〔带云〕这寄书人。俺也打听来。他是淮阴人氏。叫做柳毅。〔唱〕
　　【秃厮儿】恰是这三娘命通。更和那柳毅两下相逢。可是他从头至尾言始终。寄书到洞庭中。也么龙宫。
　　〔老龙云〕原来是凡人柳毅。与他寄书到洞庭湖去。不知他那父母见了书呈。可是怎生。〔电母唱〕
　　【圣药王】爷读了怒满胸。娘听了珠泪倾。是他那哭声儿吹入翠帘笼。钱塘龙忿气雄。粗铁索似撧葱。早磕塔顿开金锁走蛟龙。扑腾的飞过日华东。
　　〔老龙云〕那火龙虽则英勇。俺泾河龙呼的风。唤的雨。腾的云。驾的雾。部下有水卒鬼兵。神通变化。怎的便弱与他。你再说一遍。我试听咱。〔电母唱〕
　　【拙鲁速】则咱这水卒有两三重。鬼兵有数百种。并没那半星儿放松。一谜里便冲。无非是鱼鳖鼋鼍共随从。紧拦纵。阵面上交攻。将他来苦淹淹厮葬送。
　　【幺篇】落阵处乱蓬蓬。着伤处闹茸茸。他每都扣断了红绒。揢撒了熟铜。弦绝了雕弓。剑缺了霜锋。将他来难移难动。没歇没空。厮推厮拥。劈丢扑冬。水心里打沐桶。
　　〔老龙做悲科云〕谁想俺家输了也。兀那电母。如今俺小龙在那里。〔电母云〕还想小龙哩。他赶的慌了。变做一条小蛇。藏在淤泥里面。被火龙一口吞入腹中。好可怜人也。〔唱〕
　　【收尾】则他走金蛇电影内将神威弄。你觑那霸桥北泾河岸东。俺只见淹淹的血水渲做江湖。和着这滚滚的尸骸炼做坵冢。〔下〕
　　〔老龙云〕谁想我水府事情。倒落凡人之手。坑杀俺小龙儿也。且索宁奈。慢慢寻个计策。报雠便了。〔诗云〕何处一迂儒。公然敢寄书。灭我潜龙种。抢去牧羊奴。恨小非君子。无毒不丈夫。终当逞威力。填满洞庭湖。〔下〕
　　〔音释〕
　　渗森去声　淤音于　罩嘲去声　轰音烘　空去声　掣音彻　剌音辣　鼍音陀　音拱种上声　倾逼容切　撧疽且切　从去声　茸音戎　熟裳由切　揢匡雅切　渲疎选切
　　第三折
　　〔洞庭君领水卒上云〕吾神乃洞庭老龙是也。有兄弟钱塘火龙与泾河小龙斗胜去了。未知胜败如何。这早晚敢待来也。〔夜叉上报云〕喏。报的上圣得知。有火龙得胜回来也。〔洞庭君云〕快摆队伍迎接去。〔钱塘君上见科云〕哥哥。您兄弟得胜回来也。〔洞庭君云〕不害生灵么。〔钱塘君云〕六十万。〔洞庭君云〕不伤禾稼么。〔钱塘君云〕八百里。〔洞庭君云〕薄情郎安在。〔钱塘君云〕你问他怎么。被吾吞在腹中了也。〔洞庭君云〕这个也罢。他须不仁。你也太急性子。若上帝不见谅时。怎么是好。〔钱塘君云〕哥哥也。与你出了这口气。您兄弟没有使性处。忍不的了也。〔洞庭君云〕兄弟。有句话与你商量。想当初若不是柳秀才寄书来。岂有咱女孩儿的性命。道不的个知恩报恩。左右。与我请将柳秀才来者。〔夜叉云〕柳秀才有请。〔柳毅上云〕小生柳毅。自从来到洞庭湖。在这海藏里住了好几日。龙王呼唤。不知有甚事。须索见去。〔做见科〕〔洞庭君云〕兀那秀才。多亏你捎书来救了我的龙女三娘。如今就招你为壻。你意下如何。〔柳毅背云〕想着那龙女三娘。在泾河岸上牧羊那等模样。憔悴不堪。我要他做甚么。〔回云〕尊神说的是什么话。我柳毅只为一点义气。涉险寄书。若杀其夫而夺其妻。岂足为义士。且家母年纪高大。无人侍奉。情愿告回。〔钱塘君做怒科云〕秀才。料想我侄女儿。尽也配得你过。你今日允了便罢。不允我与你俱夷粪壤。休想复还。〔柳毅笑云〕钱塘君差了也。你在洪波中扬鬐鼓鬣。掀风作浪。尽由得你。今日身被衣冠。酒筵之上。却使不得你那虫蚁性儿。〔钱塘君作揖谢云〕俺一时醉中失言。甚是得罪。只望秀才休怪。〔洞庭君云〕兄弟如此纔是。既然秀才坚执不肯。我岂可强他。左右。与我请出龙女三娘。拜谢他寄书之恩。再将些金珠财宝。相送回去者。〔夜叉云〕理会的。龙女三娘有请。〔正旦上云〕自从俺那叔父钱塘火龙救的我重到这洞庭湖里来。我这一场多亏了寄书的柳毅秀才。今日父亲在水殿上安排筵席。管待那秀才。唤我出来。必然是着我谢他。我想这恩德如同再生一般。岂是一拜可能酬答也呵。〔唱〕
　　【商调集贤宾】则俺那寄书来的秀才错立了身。怎能勾平步上青云。则为他长安市不登虎榜。救的我泾河岸脱离羊羣。他本望至公楼独占鳌头。今日向洞庭湖跳过了龙门。则我这重迭迭的眷姻可也堪自哂。若不成就燕尔新婚。我则待收拾些珍宝物。报答您大恩人。
　　〔做行科唱〕
　　【金菊香】则我这凌波袜小上阶痕。手提着沥水湘裙与你入殿门在这浑金椅前〔做见二亲科唱〕参了二亲。那一场电走雷奔。〔做见钱塘君科〕〔唱〕驾风云的叔父你可也索是劳神。
　　〔钱塘君云〕侄女儿。不苦了我。只怕苦了你也。〔洞庭君云〕你若非柳先生。怎有今日。你过来拜谢了他者。〔正旦唱〕
　　【梧叶儿】我这里掩着袂忙趋进。改愁颜做喜欣。〔做拜谢科〕〔唱〕施礼罢叙寒温。你水路上风波恶。旱路上程限紧。似这等受辛勤。你索是远路风尘的故人。
　　〔柳毅云〕这一位女娘是谁。〔洞庭君云〕则这个便是我的女孩儿龙女三娘。〔柳毅云〕这个是龙女三娘。比那牧羊时全别了也。早知这等。我就许了那亲事也罢。〔正旦做斜看叹云〕嗨。可不道悔之晚矣。〔唱〕
　　【后庭花】俺满口儿要结姻。他舒心儿不勘婚。信口儿无回话。刬的偷睛儿横觑人。我这里两眉颦。他则待暗传芳信。对面的辞了亲。就儿里相逗引。俺叔父敢则嗔。那其间怎的忍。吼一声风力紧。吐半天烟雾昏。轻喝处摄了你魂。但抹着可更分了你身。你见他狠不狠。他从来恩不恩。
　　〔柳毅云〕小生凡人。得遇天仙。岂无眷恋之意。只为母亲年老。无人侍养。因此辞了这亲事。也是出于不得已耳。〔正旦唱〕
　　【柳叶儿】秀才也敢教你有家难奔。是是是熬不出寡宿孤辰。谁着你自揽下四海三江闷。你端的心儿顺。意儿真。秀才也便休愁暮雨朝云。
　　〔洞庭君云〕秀才既要回去。寡人设有小筵。以表谢意。一壁厢奏动鼓乐。我儿。你送秀才一杯酒者。〔正旦做送酒科唱〕
　　【醋葫芦】既不得共欢娱伴绣衾。还待要献殷勤倒玉樽。只怕他阁着酒杯儿未饮早醉醺醺。〔洞庭君歌云〕上天配合兮生死有途。彼不当妇兮此不当夫。腹心烦苦兮泾之隅。风霜满鬓兮雨雪沾襦。赖明公兮引素书。令骨肉兮家如初。永言珍重兮无时无。〔内奏乐科〕〔夜叉云〕这水是贵主还宫之乐。〔正旦唱〕你道是贵主还宫安乐稳。单闪的他不偢不问。哎。这其间可不埋怨杀你个洞庭君。
　　〔钱塘君云〕侄女儿再奉一杯。一壁厢将鼓乐响动者。〔歌云〕大天苍苍兮大地茫茫。人各有志兮何可思量。狐神鼠圣兮薄社依墙。雷霆一发兮其孰敢当。荷真人兮信义长。令骨肉兮还故乡。愿言配德兮何时忘。〔内奏乐科〕〔夜叉报云〕这是钱塘破阵之乐。〔正旦唱〕
　　【金菊香】这的是钱塘破阵乐纷纷。半入湖风半入云。能得筵前几度闻。〔钱塘君云〕秀才。你便就了这桩亲事。也不辱没了你。〔正旦唱〕还卖弄剑舌鎗唇。兀的不羞杀你大媒人。
　　〔云〕水卒那里。将过宝物来。〔夜叉捧砌末上正旦云〕秀才。我别无所赠。有这些珠宝。送与你回家去。侍奉老母。莫嫌轻微也。〔柳毅云〕多谢小娘子。〔正旦唱〕
　　【浪里来煞】这薄礼呵请先生休见阻。送行者宁无赆。则为你假乖张不就我这门亲。害的来两下里憔悴损。我则索向龙宫纳闷。怎禁他水村山馆自黄昏。〔下〕
　　〔柳毅云〕则今日辞别了尊神。小生回家去也。〔钱塘君云〕你若是再来时。便当相看。休忘了此会者。〔柳毅诗云〕感龙王许配良姻。奈因咱衰老萱亲。若非是前生缘薄。怎舍得年少佳人。〔下〕〔洞庭君云〕柳毅去了也。既然这般呵。今日虽不成这桩亲事。后日还要将机就机。报答他的大恩。〔钱塘君云〕哥哥说的有理。我恰纔硬做媒人的不是。如今还要软软地去曲成他。正是姻缘姻缘。事非偶然。一时不就。且待三年。〔同下〕
　　〔音释〕
　　鬐音其　鬣音列　强欺养切　离去声　哂身上声　勘坎去声　逗音豆　奔去声　乐音涝　令平声　赆音信　分去声
　　第四折
　　〔卜儿上云〕自家是柳毅的母亲。自从俺孩儿求官去了。音信皆无。使老身甚是牵挂。天那。不知孩儿甚日回来也。〔柳毅上云〕小生柳毅。自洞庭湖回来。早到俺家门首。无人报复。径自过去。〔做入见科云〕母亲。您孩儿来家了也。〔卜儿云〕孩儿。你来家也。可得了个甚么官那。〔柳毅云〕母亲。你孩儿下第东归。在于泾河岸上。有龙女三娘着我寄书。去到洞庭湖中。见了龙王。看了书中意思。待招您孩儿做女壻。我坚执不肯。将着些宝货相谢了。您孩儿因此担阁这几多时。有失奉养。母亲休罪。〔卜儿云〕这个也罢。自你去后。我终日思念你。近新来与你定得一门亲事。乃是范阳卢氏之女。则今日是好日辰。就取亲过门。休误了这佳期者。〔柳毅云〕母亲尊命。孩儿岂敢有违。但是当初龙女三娘要招我为壻。我虽不曾应承。却心儿里有他来。何忍更娶别人。〔卜儿云〕孩儿。你休要如此。只依了我罢。〔正旦同媒上云〕自家龙女三娘是也。当初受柳秀才活命之恩。一心要报他。俺父母相怜。使我假作卢氏之女。与柳秀才为妻。岂知有今日也呵。〔唱〕
　　【双调新水令】谁想并头莲情断藕丝长。搬调的俺趁波逐浪。正是相逢没话说。不见却思量。全不肯惜玉怜香。则他那古■〈忄敝〉性尚然强。
　　〔内吹打科〕〔正旦云〕这是什么响。〔媒云〕这是成亲的鼓乐哩。〔正旦唱〕
　　【驻马听】高点起画烛荧煌。我则道为雨为云会洞房。细听的仙音嘹喨。我几番的和愁和闷到华堂。离了那平湖十里芰荷香。谁想他禹门三月桃花浪。〔带云〕柳毅也。我想你怎生认的我来。〔唱〕情惨伤。则教你热心肠看不破这勾当。
　　〔媒入报柳毅成亲拜母科〕〔柳看旦惊云〕呀。缘何新妇面貌。与龙女三娘一般的。〔问媒云〕小娘子是那里卢氏。〔媒云〕是范阳卢氏。〔正旦唱〕
　　【夜行舡】他那里絮叨叨则管问行藏。咱两个相见在泾阳。欲待对官人说个明降。又恐怕肉身人道我荒唐。不俊眼的襄王对面儿犹疑梦想。
　　〔云〕柳官人。你怎么不忆旧了。〔柳毅云〕我与小娘子素不相知。有什么忆旧来。〔正旦做微笑科〕〔云〕柳官人。你好眼大也。〔唱〕
　　【沽美酒】我也曾做人奴去牧羊。多谢你寄音书与俺老爷娘。救的我避难逃灾还故乡。每日家眠思坐想。无明夜受恓惶。
　　【太平令】你怎不记泾河堤傍。〔柳毅云〕则你是谁。〔正旦唱〕我便是龙女三娘。不道我愁容苦相。也伴你牙床锦帐。今日个吉祥。乐康。受享。呀。同归那龙宫海藏。
　　〔柳毅云〕天下有这等奇事。母亲。这个新妇那里真姓卢来。就是孩儿当日在泾河岸上替他寄书的龙女三娘。冒姓卢氏。与孩儿成其夫妇。岂不是前生前世的姻缘也。〔卜儿云〕这等。孩儿早则喜也。〔正旦云〕柳官人。我问你当初泾河岸相遇之时。你说他日倘过洞庭。慎无相避。此言果有意乎。〔柳毅云〕我与你素不相识。一旦为你寄书。因而戏言。岂意遂为眷属。〔正旦唱〕
　　【鴈儿落】则为你恩人不敢忘。幸得我贱妾犹无恙。因此上冒卢家住范阳。特故的嫁柳氏来淮上。
　　【得胜令】呀。管教你共醉紫霞觞。并绾紫游缰。〔柳毅云〕你如今既到人间。怎生还去得你处。〔正旦指天云〕疾。柳官人你觑者。〔唱〕岂不见天际秋虹起。〔带云〕婆婆。请就登桥。〔唱〕少什么蓝桥饮玉浆。〔做扶母科〕〔唱〕扶着你萱堂。但觉的两耳畔波涛响。早过了扶桑。猛闻的洞庭湖橘柚香。
　　〔洞庭君夫人钱塘君引鼓乐出接科云〕亲家母请进。〔洞庭君指柳毅云〕柳秀才。你索喜也。〔指旦云〕我儿。你索喜也。〔钱塘君笑科云〕柳先生。你这点义气在那里。与我侄女儿做了亲来。〔柳毅同正旦拜科云〕大王。谁想柳毅有今日也。〔正旦唱〕
　　【鸳鸯尾煞】我向洞庭湖躲过愁风浪。纔能勾绮罗丛遇着呆张敞。则落的浪蘸蛟绡。云锁霓裳。昨日呵亏你那有信行的先生。今日呵稳做了无反复的新郎。向画阁兰堂。描写在流苏帐。说不尽星斗文章。都裁做风流话儿讲。
　　〔洞庭君词云〕姻缘本人物非殊。宿缘在根蒂难除。到今日巧成夫妇。方显得究竟如初。不至诚羞称鳞甲。有信行能感豚鱼。这的是泾河岸三娘诉恨。结末了洞庭湖柳毅传书。
　　〔音释〕
　　思去声　应平声　■〈忄敝〉音鳖　当去声　难去声　傍去声　相去声　柚音又　蘸知滥切　行去声
　　题目　泾河岸三娘诉恨　
　　正名　洞庭湖柳毅传书
　　洞庭湖柳毅传书杂剧终

《元曲选》　汉高皇濯足气英布杂剧　（明）臧晋叔 编
　　汉高皇濯足气英布杂剧　　（元）尚仲贤 撰
　　●汉高皇濯足气英布杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　随大夫衔命使九江　正名　汉高皇濯足气英布 
　　第一折
　　〔冲末扮随何上诗云〕君王何事薄儒臣。博带褒衣懒进身。一自郦生烹杀后。汉家游说更无人。小官姓随名何。投事汉王麾下。封为典谒之职。俺汉王自亭长出身。起兵丰沛。只重武士。不贵文臣。每每看见儒生。便取其儒冠掷地。溺尿其中。嫚骂不已。以此小官随从数年。官不过典谒。粟不过一囊。甚不得意。但是他生得隆准龙颜。豁达大度。所居之处。常有五色祥云。龙罩于大。小官想来。这个是帝王气象。只得隐忍。权留麾下。替他掌百官之朝参。通各国之使命以外。运筹设计。让之张良。点将出师。属之韩信。皆与小官无涉。待得破楚之后。附立功名。共成帝业。此时图个封拜。未为不可。今日汉王升帐。召集羣臣议事。须索在此伺候者。〔外扮汉王引卒子上随何做见科云〕臣随何见。〔汉王云〕且一壁有者。〔诗云〕纷纷逐鹿竞称雄。短剑亲提出沛中。五国诸侯俱听命。一时无奈楚重瞳。孤家姓刘名邦字季。沛人也。自秦始皇死后。诸侯共起亡秦。其时孤家与项羽并事楚怀王。怀王封孤家为沛公。项羽为鲁公。各引人马三万。同诸侯入关。怀王约道。先入关者王之。却是孤家先破关中。本等该王其地。争奈项羽自恃重瞳。有举鼎拔山之勇。佯尊怀王为义帝。自号西楚霸王。改封五国之后。皆王恶地。将孤家徙为汉王。建都南郑。未几项王使英布阴杀义帝于郴。五国诸侯。一时同叛。孤家用韩信之计。明修栈道。闇度陈仓。攻定三秦。劫取五国。以彭越之众。袭破彭城。自谓项王不日灭矣。谁想项王先发一枝军马。使大将龙且。当住彭越。亲自邀击孤家于灵壁之东。被他杀得人亡马倒。睢水为之不流。幸得大风走石飞砂。对面不能相覩。孤家遂得逃脱。即今重收败卒。屯驻荣阳。军声复振。只是五国诸侯见孤家败后。又去归顺项王。怎生是好。且待羣臣到来。将这破楚之策。仔细计议者。〔外扮张良曹参凈扮周勃樊哙上云〕贫道张良。韩国人也。这一位是曹参。这一位是周勃。这一位是樊哙。皆沛县人。现为汉王大将。今早主公升帐。辕门大开。我每须索进见波。〔樊哙云〕军师请先。〔随何做报科〕〔众做相见科〕〔汉王云〕孤家与项王夹着广武而军。自揣诸将皆非其敌。不知军师有何妙策。能击破项王。重收五国。取天下乎。〔张良云〕据贫道算来。齐王田广本项王所恶。他虽一时归顺项王。到底终不和好。只消遣彭越抄袭楚军粮道。项王必亲击之。既胜彭越。则必引兵攻齐。虽以项王之威。非数十日不能往返。那项王手下有一英布。其勇力颇类项王。他领着四十万精兵。屯于九江。恰纔灵壁之战。项王遣使征布。会布与龙且有隙。称病不赴。若得能言巧辨之士。说他归降。纵项王驰还。我有韩信拒之于前。彭越邀之于后。大王亲帅英布。直攻其中。破项王必矣。〔汉王云〕军师之策甚善。但孤家闻得项王之兵。能以少击众者。专恃有英布为之羽翼也。他今拥兵四十万。屯札九江。必为项王亲信。恐非一口片舌可以说其归降。不若移韩信之兵击之何如。〔樊哙云〕何消遣的韩信。只要大王借与俺樊哙八十万军马。包取活拿英布来也。〔曹参云〕此时那里讨这许多军马与你。〔樊哙云〕这英布手脚好生来得。若不是两个拿他一个。可不倒被他拿了我去。〔随何云〕臣与英布同乡。又是少年八拜至交的兄弟。愿得二十人随臣。往使九江。必能使英布举兵归汉。不负大王之命。〔汉王做取随何冠投地科云〕竖儒妄言。你在孤家帐下。貌不能惊人。才不能出众。已经数年。无所知名。今欲以二十人使九江。说英布。此何异持苍蝇而钓巨鳌。曾足供其一啜乎。〔随何云〕何大王见不早也。当大王传檄攻项王时。亲委韩信重兵三十万众。又使张耳佐之。半年之间。仅举赵五十余城。郦生掉三寸之舌。不劳一旅之师。数日间说下齐七十余城。能使其不做堤备。是以韩信得袭破历下军。由此观之。儒生亦何负于汉哉。臣随何虽不才。实不在郦生之下。若不能说得英布归汉。臣请就烹。〔张良云〕随何既出大言。料此一去必不辱命。愿主公勿疑。〔汉王云〕既如此。曹参你去军中精选二十个即溜军士。跟随何出使九江去者。〔曹参云〕理会得。〔樊哙云〕随何。你这一去若不得成功。等我来帮你。将那黥面的囚徒夹领毛一把拿他见大王也。〔随何做辞出科云〕二十名军士听令。奉大王的命。跟随我往九江去走一遭。〔诗云〕说英布举兵归汉。绝胜他捐金反间。必不似郦生卖齐。被油锅烹来稀烂。〔下〕〔汉王云〕随何去了也。孤家一壁厢闇遣彭越。邀截楚军粮道。一壁厢整搠军马。屯守荥阳之南。与项王相拒去来。〔众同下〕〔正末扮英布引卒子上云〕某姓英名布。祖贯寿州六安县人氏。少时遇一相士。说咱当刑而王。年至二十。犯法遭黥。人皆叫咱做黥布者是也。秦始皇之末。本郡曾着咱送囚徒数千人到骊山做工。中途阻雨。不能前赴。律法后期者当斩。咱遂释放其缚。纵令亡去。那数千人见咱英勇。皆推咱为主。举兵谋反。后遇项王军于巨鹿之下以兵属之。共击秦军。斩王离掳赵歇。降章邯。皆咱力也。项王为此亲信咱家。封为当阳君之职。授以精兵四十万众。屯札九江。近来汉王刘季劫五诸侯兵。袭破彭城。与项王大战灵壁之东。项王遣使征咱家的军马。共击汉军。你道咱家为何托病不去。只因为楚将龙且。心怀嫉妬。屡屡在项王根前谮咱有反叛之意。虽则项王不信。然也不能无疑于咱。累次差使命来到咱这里窥探动静。因此咱与龙且两个有隙。势不并存。未几打听的项王击破汉兵。将他四十六万人马都皆杀死睢水之上。睢水尽赤。咱想项王喑哑叱咤。有千人自废之威。那一个刘季怎做的敌手也呵。〔唱〕
　　【仙吕点绛唇】楚将极多。汉军微末。真轻可。战不到十合。早已在睢水边厢破。
　　【混江龙】今番且过。这回休再动干戈。〔带云〕咱项王呵。〔唱〕凭着咱范增英布怕甚么韩信萧何。咱待要独分儿兴隆起楚社稷。那里肯劈半儿停分做汉山河。常则是威风抖擞。断不把鋭气消磨。??的个当场赌命。怎容他遣使求和。〔丑扮探马上〕〔卒做报科云〕喏。报元帅得知。有探马报军情到来也。〔正末唱〕咱则见扑腾腾这探马儿闯入旗门左。不由咱嗔容忿忿。〔做拍案科云〕兀那探子。有甚的紧急军情。与咱报来。〔探子云〕有汉王遣一使臣。唤做随何。带领二十骑人马。特来迎报元帅。敬此报知。〔正末唱〕都付与冷笑的这呵呵。
　　〔云〕那随和是汉家的臣子。咱这里是楚家军寨。他为什么事要来迎接咱。那厮好大胆也。〔唱〕
　　【油葫芦】那厮把三岁孩童小觑我。便这等敢恁么。难道他不寻思到此怎收罗。恰便似寒森森剑戟峯头卧。恰便似明颩颩斧钺丛中过。他可也忒不和。他可也忒放泼。恰便似一个飞蛾儿急颩颩来投火。这的是他自揽下一头磋。
　　【天下乐】怎不教我登时杀坏他。便教我做活佛。活佛怎定夺。〔做沉吟科云〕哦。咱知道他来意了也。〔唱〕咱将他来意儿早识破。他道是逞不尽口内词。却教咱案不住心上火。〔带云〕令人。一壁厢准备刀斧伺候者。〔卒云〕理会的。〔正末唱〕咱如今先备下这杀人刀门扇似阔。
　　〔云〕令人。与咱将随何抓进来。〔卒应科〕〔随何佩剑引从者上〕〔卒做拿随何入见科〕〔随何云〕贤弟。我与你是同乡人。又是从小里八拜交的兄弟。只为各事其主。间别多年。今日特来访你。只该降阶接待纔是。怎么教刀斧手将我簇拥进来。此何礼也。〔正末唱〕
　　【那咤令】咱道你这三对面。先生来瞰我。那里是八拜交仁兄来访我。多应是两赖子。随何来说我。〔随何云〕我好意来访你。下甚么说词。要这等堤防我那。〔正末唱〕你怕不待死撞活。功折过。一谜里信口开合。
　　〔随何云〕贤弟。不是我随何夸说。我舌赛苏秦。口胜范叔。若肯下些说词。也不由你不听哩。〔正末云〕噤声。〔唱〕
　　【鹊踏枝】你那里话儿多。厮勾罗。你正是剔蝎撩蜂。暴虎凭河。谁着你钻头就锁。也怪不的咱故旧情薄。
　　【寄生草】你将那舌尖儿扛。咱则将剑刃儿磨。咱心头早发起无明火。这剑头磨的吹毛过。你舌头便是亡身祸。〔随何云〕贤弟。你的亡身祸倒在目前。我随何特来救你哩。〔正末做喝科云〕噤声。〔唱〕你道是特来救咱目前忧。敢可也不知自己在壕中坐。
　　〔云〕令人松了绑者。〔卒做放随何科〕〔正末云〕且请过来相见。〔做拜科云〕仁兄可也受惊了。彼此各为其主。幸勿介怀。〔随何云〕这也何足为惊。只可惜贤弟。你的祸就到了也。〔正末云〕咱的祸从何来。〔随何云〕这等你敢说三声没祸么。〔正末云〕不要说三声。便百二十声。咱也说。咱有什么祸在那里。〔随何云〕贤弟。你是个武将。只晓的相持厮杀的事。却不知揣摩的事。你道是项王亲信。你比范增何如。〔正末云〕那范增是项王的谋臣。称为亚父。咱怎么比的他。〔随何云〕那范增为着何事。就打发他归去。死于路上那。〔正末云〕他则为陈平反间之计。以太牢飨范增使者。以恶草具待项王使者。项王疑他归汉。因此放还居巢。路上死的。〔随何云〕贤弟既知范增见疑之故。则你今日之祸亦可推矣。〔正末云〕你道项王疑咱是些甚么来。〔随何云〕当日我汉王袭破彭城时。项王从齐国慌忙赶回。进则被汉王据其城池。退则被彭越抄其辎重。兵疲粮竭。自知不能取胜。所以特征贤弟。一来凭仗虎威。二来要借这一枝生力人马。壮他军气。真如饥儿之待哺。何异旱苗之望雨。乃贤弟称病不赴。欲项王无疑。其可得乎。若项王与汉战而不利。势方倚仗贤弟。再整干戈。倒也无事。今汉王大败亏输。项王意得志满。更加以龙且之谮。日在耳傍。必且阴遣使臣。觇你罪衅。此不但范增之祸已也。贤弟请自思之。〔卒子报云〕喏。报元帅得知。楚国使命到。〔正末做惊科〕〔唱〕
　　【玉花秋】那里发付这殃人货。势到来如之奈何。若是楚国天臣见了呵。其实难回避。怎收撮。〔云〕令人。快与咱装香案迎接者。〔唱〕咱一下里相迎你且一下里■〈走朶〉。
　　〔云〕仁兄。你只在屏风后躲者。〔凈扮楚使上云〕楚王手勅到来。英布跪听者。〔勅曰〕天祚吾楚。寡人亲率万骑。击刘季于灵壁之东。破其甲士四十六万。一时睢水为之不流。汝虽病不能赴。亦无籍汝为也。兹特布捷书。使汝闻知。汝其加餐自爱。以胥后会。〔正末跪受敕科〕〔背云〕咱被那厮这一番说话。只道楚使之来。必然见罪。取咱首级。却元来是宣捷的。早使那厮预先躲过。不等使臣看见。也还好哩。〔唱〕
　　【后庭花】不争这楚天臣明道破。却把你个汉随何谎对脱。〔带云〕咱则等使臣去了呵。〔唱〕咱便唤他来从头儿问。看他巧支吾说个甚么。非是咱起风波。都自己惹灾招祸。且看他这一番怎做科。那一番怎结末。
　　〔随何做出见楚使云〕英布业已归汉。你来此怎么。〔楚使云〕英将军。这是何人。〔正末做不能应科〕〔随何云〕我是汉王使者随何。因你项王听信龙且之谮。使英布不能自安。已举九江之兵归降于汉。特遣小官亲率二十余骑到此迎接。我饶你快回去罢。〔楚使云〕英将军。你岂有降汉之理。〔正末做不能应科〕〔随何云〕贤弟。你既归汉。便当背楚。却骑不得两头马的。今已被楚使看见。不如杀之。以灭其口。〔做拔剑杀楚使科〕〔正末做夺剑不及科〕〔云〕仁兄。则被你害杀咱也。〔唱〕
　　【金盏儿】諕的咱面没罗。口搭合。谁似你这一片横心恶胆天来大。没来由引将狼虎屋中窝。这一个宣捷的有甚么该死罪。这一个仗剑的莫不是害风魔。不争你杀了他楚使命。则被你送了咱也汉随何。
　　〔云〕令人。拿下随何。待咱送他亲见项王去来。〔卒应做拿随何科〕〔随何云〕不消绑得。我就随你见项王去。你那个对头龙且。正在项王左右。我又是个辩士。一口指定你要举兵归汉。着我引二十骑来迎接也是你来。着我杀楚使灭口也是你来。你说的一句。我还你十句。看道项王疑我。还是疑你。那龙且谮我。还是谮你。〔正末做叹气科云〕嗨。咱若拿那厮见项王去。那厮是能言巧辩之士。口里含着一堆的老婆舌头。咱是个麤卤武将。到得那里。只有些气勃勃的。可半句也说不过来。罢罢罢。咱也不要你去了。令人。且放了他者。〔卒做放科〕〔正末唱〕
　　【鴈儿】楚王若是问英布。〔带云〕那项王问道他是汉家。你是楚家。若是你不将书去接他。〔唱〕他怎敢便带领着二十人。到军寨里闹镬铎。那其间哥。可教咱答应是如何。
　　〔随何云〕贤弟。你只说已举兵降汉便了。〔正末云〕事势至此。也不得不归汉了。只一件要与你说过。咱在楚。项王相待颇重。如今要汉王待咱更重如项王。咱方甘心背楚归汉也。〔随何云〕那项王待你有甚重处。你与他救巨鹿。破秦关。弒义帝。功非小可。只封的你当阳君之职。我汉王豁达大度。凡克城邑。即便封赏。曾无少吝。所以英雄之士。莫不归心。贤弟。你不见韩信乎。他本一亡将。听萧何之荐。即日筑台拜为大帅。何况贤弟雄名久着。汉王必当重用。取王侯如反掌耳。请贤弟早决归降之心。无使自误。〔正末唱〕
　　【赚煞】你休将咱厮催逼。相撺掇。英布也今番去波。不争我服事重瞳没个结果。赤紧的做媳妇先恶了公婆。怎存活。恰便似睁着眼跳黄河。你着咱归顺他隆准的君王较面阔。你这里怕不有千般揣摩。却将咱一时间瞒过。则怕你弄的咱做了尖担两头脱。〔卒随下〕
　　〔随何云〕那英布归汉了也。我若是不杀他楚使。他怎肯死心榻地便肯归降。我当时在汉王根前曾出大言。如今果应吾口也。与儒生添多少光彩。只等英布兵起之日。我引着二十骑随后进发便了。〔诗云〕兵间使事谁能料。当阳片言立应召。从此儒冠稳放心。免教又染君王溺。〔下〕
　　〔音释〕
　　郦音历　说音税　长音掌　溺泥叫切　使去声　重平声　王去声　郴抽森切　栈音绽　且音疽　睢音虽　荥音盈　哙音快　降奚江切　啜枢悦切　黥音擎　间去声　搠声卯切　邯音寒　累上声　喑音音　哑音鸦　咤疮诈切　末魔去声　合音何　分去声　闯音敞　颩音磋　丛音从　泼音颇　飐昌染切　他音拖　活音和　佛浮波切　夺音多　阔科上声　抓音爪　谜迷去声　薄音婆　扛孤桁切　刃仁去声　壕音豪　觇痴髯切　衅欣去声　撮磋上声　脱音妥　末磨上声　大音墯　卤音鲁　镬音和　铎东那切　掇音朵
　　第二折
　　〔正末引卒子上云〕咱英布一向在项王麾下。拥四十万众。镇守九江。单则不曾封王以此心常怏怏。不意一时间听了随何说词。便背楚归汉。一路行来。渐近成皋关了。怎不见汉家有什么粮草供应。人马迎接。敢则是随何自家的意思。要赚咱去献功。那汉王还不知道哩。〔做叹气科诗云〕嗨。非是咱服事君王不到头。则为一时同辈有冤雠。早知又上渔人手。何用贪他别钓钩。令人。与咱请将随何来者。〔卒云〕随大夫有请。〔随何引卒子上云〕事不关心。关心者乱。我随何掉三寸舌。出使九江。说的英布举四十万众来归汉王。已到成皋关下。那英布着人请我。必是为汉王不来迎接之故。我若待他说起。便是我的言词不应口了。如今我去见他。自有一个主意。〔做见科云〕贤弟。你可知道楚汉相拒的事么〔正末云〕咱家不知。〔随何云〕我汉王与项王。夹着广武江为阵。那项王请我汉王面见。要两个比力。我汉王道比智不比力。因子项王十大罪。那项王大怒。伏弩射中汉王足指。这一向坚闭营门。在里面养疮。随他紧要军情。都不通报哩。〔正末云〕这等可知道来。咱如今到成皋关隔的一射之地。咱也道汉家怎没些儿粮草接济咱家军马。这便罢了。则论寻常受降之礼。也该遣人相迎纔是。〔随何云〕贤弟。待不才先去报知汉王。着他摆半张鸾驾。出境迎接。你意下如何。〔正末云〕只是不该重劳仁兄。〔随何做别科云〕这个是我做典谒的本等。〔诗云〕暂时匹马去。少刻八鸾迎。〔下〕〔正末云〕随何去了也。便汉王患箭疮不能出境亲接。少不的将官也差几个迎咱。令人。分付。众军马慢慢行者。〔众应科〕〔正末唱〕
　　【南吕一枝花】抵多少遵承帝王宣。禀受将军令。不由咱不叛反。不由咱不掀腾。现如今两国吞并。使不的风雷性。且朦胧入汉城。也是咱不合就听信了这一谜的浮词。剑砍了那差来的使命。
　　【梁州第七】却教咱实丕丕兴刘灭楚。笑吟吟背闇投明。这的是太平本是将军定。折末他提人头厮摔。喷热血相倾。势雄雄要分个成败。威纠纠要决个输赢。齐臻臻领将排兵。闹垓垓虎斗龙争。咱也曾湿浸浸卧雪眠霜。咱也曾磕擦擦登山蓦岭。咱也曾缉林林劫寨偷营。随何也咱是你绾角儿弟兄。怎生来汉王不把咱钦敬。你说他有龙颜是真命。因此上将楚国重瞳看的忒煞轻。哎。随何也须索个心口相应。
　　〔卒报云〕禀元帅得知。已进成皋关了也。〔正末云〕那随何去了许久。怎生还不见汉王出来迎接。这也可怪。〔做沉吟科云〕怎么连随何也不来了。令人。与咱札下营寨者。〔卒云〕理会的。〔正末唱〕
　　【隔尾】咱这屯营札寨宁心等。瞋目攒眉侧耳听。恰待高叫声随何你那一步八个谎的可也唤不应。咱则道是有人来觑咱动静。〔做看科云〕可不是。〔唱〕咱则道是有人来供咱使令。〔做看科云〕可又不是。呸。〔唱〕却元来是扑剌剌风动辕门这一幅绣旗的影。
　　〔随何上〕〔正末做见怒科云〕咱问你这半张鸾驾。恰在那里。〔随何云〕贤弟。我不才失言了。汉王若是箭疮好了。莫说半张鸾驾出境迎接。便是全副鸾驾也不为难。只因疮口未收。不便劳禄。况他周勃樊哙一班大将。都是尚气的人。在汉王根前说你初来归降。未有半根折箭功劳。自古以来。那曾见君王亲迎降将之礼。我不才道是贤弟虎威。非他将可比。争些儿磨了半截舌头。终是汉王为樊哙等所阻。使不才说了谎话。如之奈何。〔正末云〕事已至此。难道他不来迎。咱依旧回还九江不成。如今汉王在那里。待咱见去。〔随何云〕汉王现卧帐中。你随我入营见来。〔正末做临古门见科〕〔汉王引二宫女上做濯足科〕〔正末做怒科〕〔唱〕
　　【牧羊关】分明见刘沛公濯双足。觑当阳君没半星。直气的咱不邓邓按不住雷霆。眼睁睁慢打回合。气扑扑重添呓挣。不由咱不怒从心上起。恶向胆边生。却不道见客如为客。轻人还自轻。
　　〔做仰天掀髯喷气科云〕叵奈刘季那厮濯足相见。明明觑的咱轻如粪土。这一来咱好差了也。令人。传下将令。即刻拔营而起。重回咱九江去来。〔随何云〕贤弟。你这回去。可还见项王么。〔正末云〕怎么不见。〔随何云〕贤弟。你若见项王时。项王道。英布。你杀了俺使命。举兵归汉去了。汉王不用你。依旧归俺楚国。俺楚国是个无祀鬼神坛。凭你自去自来。没些门禁的。那龙且在边厢。又撺上几句。那项王好个性儿。只一声道。刀斧手。与俺推出辕门斩讫报来。那时节则怕贤弟悔之晚矣。〔正末云〕这也说的有理。则是咱今日弄的有家难奔。有国难投。兀的不被你害杀咱也。〔随何云〕贤弟。且省烦恼者。〔正末唱〕
　　【哭皇天】是谁人这般信口胡答应。大古里是你个知心好伴等。则你那刘沛公无君臣的新义分。哎。随何也咱与你有甚么弟兄的旧面情。〔随何云〕我元说汉王被项王的伏弩射中足指。现今疮口未收。所以要濯足哩。〔正末唱〕这其间都是你随何随何弊幸。据着咱一生气性。半世威风。若不看你少年知识。往日交游。只消咱佩中剑支楞支楞的响一声。折末你能言巧辩。早做了离乡背井。
　　【乌夜啼】那其间这汉随何不偿了咱天臣命。则你个刘沛公见面不如闻名。你道是善相持能相竞。用不着咱军马崩腾。武艺纵横。则教你楚江山觑不得火上弄冰凌。汉乾坤也做不得碗内拿蒸饼。哎。随何也你怎么不言语。不承领。从今后将军不下马。各自奔前程。
　　〔随何云〕贤弟。你则宽心儿等待者。我汉王少不得重用你哩。〔正末云〕那濯足的盛情。咱已领了。常言道头醋不酸。二醋不焰。咱还待他个甚的。只是楚国又不好去。这普天下那里容咱七尺身子。不如拔剑自刎罢了。〔做拔剑科〕〔随何做按住剑科〕〔正末唱〕
　　【骂玉郎】哎。是谁人紧握住咱青锋柄。可又是随何也这先生。〔随何云〕贤弟差矣。蝼蚁尚且贪生。为人怎不惜命。据贤弟英雄盖世。右投则右重。左投则左重。何处不立功业。何处不取王侯。却做这自尽的勾当。可不是匹夫匹妇之谅。好短见也。〔正末唱〕你道咱英雄盖世无人并。投一国一国重。立功业功业成。取王侯王侯定。
　　【感皇恩】可是咱要做愚夫妇沟渎自经。倒不如那蝼蚁尚惜残生。??的个割断了绛红缨。掀翻了犀皮胄。血染了征袍领。从今后收拾了喧喧嚷嚷略地攻城。毕罢了轰轰烈烈夺利争名。一任他游魂散几时休。遗骸倩何人葬。只干着了这当王相枉遭黥。
　　〔云〕既然你劝咱不要自刎。咱如今也不臣汉。也不还楚。率领四十万大兵。依旧往鄱阳湖中落草去也。〔随何云。〕贤弟。你的封王只待早晚间灭了项羽。便是囊中之物。却要去做草头大王。好没志气也。〔正末云〕噤声。〔唱〕
　　【采茶歌】咱如今疾驱兵。速离营。只去那鄱阳湖上气凭陵。权待他鹬蚌相持俱毙日。也等咱渔人含笑再中兴。
　　〔云〕随何。借你的口。传语汉王者。咱此一去抵二十个楚霸王。好些难御哩。〔唱〕
　　【煞尾】不争教刘沛公这一徧无行径。单注定汉天下有十年不太平。他只要自称尊。自显能。觑的人粪土般污。草芥般轻。激的咱引领大兵。还归旧境。汗似汤浇。怒似雷轰。直抵着二十个霸王没的支撑。连你个说咱的随何也不干凈。〔随何云〕贤弟。你听我说。还再等一等。自有重用之日。〔正末做喝科云〕噤声。〔唱〕谁待将你那无道的君王做圣明来等。〔引卒子下〕
　　〔随何云〕适纔汉王濯足见英布。非是故意轻他。使这嫚骂的科段。只因为英布自恃英勇无敌。怕他有藐视汉家之心。故以此折挫其鋭气。况他元是鄱阳大盗出身。无甚么高识远见。待他回归营寨。自有牢络之术。乃汉王颠倒豪杰之处。想此时英布已到营了。我再看他去波。〔下〕
　　〔音释〕
　　思去声　赚音蘸　中去声　并平声　纠音九　磕音可　蓦音陌　营音盈　兄虚盈切　应平声　瞋音嗔　听平声　呓音异　挣争平声　叵音颇　撺麤酸切　竞其硬切　轰音烘　鹬音穴　蚌音谤　境音景　轰呼横切　藐音眇
　　第三折
　　〔汉王引张良曹参周勃樊哙卒子上云〕孤家汉王是也。前者遣随何下九江说得英布归降。孤家故意使两个宫女濯足。接见英布。闻他不胜大恼。几欲拔剑自刎。如今他还营去了。要引着大兵重向鄱阳落草。这是他的故智。孤家想来。人主制御枭将之术。如养鹰一般。饥则附人。饱则扬去。今英布初来归我。于楚已绝。于汉未固。正其饥则附人之日也。孤家待先遣光禄寺排设酒筵。教坊司选歌儿舞女。到他营中供用。看他喜也不喜。再遣子房领着曹参等一班儿将官同去陪待。致孤家殷勤之意。料他必然欢悦。如若怒气未平。孤家另有理会。不怕他不死心搨地与孤家共破楚王。子房以为何如。〔张良云〕主公高见。与贫道相合。闻得项王遣龙且救魏。当住韩信。自家亲率大兵击彭越于外黄。据贫道料来。彭越怎敌得项王。则外黄必破。外黄破则楚军益张。今英布归降。不若捐一侯印与之。就着他率领本部人马往救彭越等两个来攻项王。此机会不可失也。〔汉王云〕孤家之意。正欲如此。如今子房且同诸将到英布营中去。孤家随后亦至矣。〔张良云〕曹将军。我等共往英布营陪待去来。〔樊哙云〕那英布有甚么本事。在那里不过是个黥面之夫。适纔俺大王见他时。先该除他这铁帽子。撒脬尿在里面。怎么只将两只臭脚去熏他。他是个齈鼻子。一些香臭也不懂得。他那里便肯头低。我每如今到他营寨去。军师。你只凭着我。等我一交手。先摔他一个脚稍天。你不要失了我自家的门风。〔曹参云〕樊将军不要多说。到那里只随着军师便了。〔共下〕〔正末引卒子上〕〔诗云〕不如意事常八九。可与人言无二三。咱英布自谓举九江四十万众投降汉王。必得重用。岂知汉王濯足见咱。明明是觑的咱轻如粪土。争些儿一气一个死。如今重引大兵到鄱阳湖中落草去。令人。传下军令。将营寨拔起。取旧路进发者。〔众应科〕〔正末云〕只是那随何是咱绾角儿弟兄。他可不该来哄咱。不杀的他。也出不得这口臭气。〔做喷气科〕〔随和引厨役扛筵席四旦扮妓女上云〕贤弟请了。我说汉王必然重待贤弟。如今着光禄寺排设筵席。教坊司选歌儿舞女供应哩。〔正末云〕咱少这些筵席吃那。〔唱〕
　　【正宫端正好】则咱这镇江淮。无征斗。倒大来散诞优游。不争的信随何说谎谩天口。你道咱封王业时当就。
　　【滚绣球】折末您皓齿讴。锦瑟搊。列两行翠裙红袖。更摆设百味珍馐。显的咱越出丑。却元来则为口。大古里不曾吃些酒肉。则被您送的人也有国难投。折末您造起肉面山也压不下咱心头火。凿成酒醴海也洗不了咱脸上羞。怎做的楚国亡囚。
　　〔张良同曹参周勃樊哙上入见科〕〔张良云〕俺主公因为足疮未愈。适间甚多失礼。特着贫道同一班儿大将造拜。一来替主公请罪。二来就陪待君侯。休得见怪者。〔正末做不应科〕〔樊哙做扯架子科云〕想是他还恼哩。待我老樊与他打一个流星十八跌。〔张良云〕取酒来。〔做送酒科云〕君侯请满饮此杯。〔正末做不接科〕〔唱〕
　　【倘秀才】咱与您做参辰卯酉。谁待吃这闲茶浪酒。〔随何云〕贤弟。这一位是军师张子房。〔正末唱〕哎。您这个烧栈道的先生忒绝后。您当日个施谋略。运机筹煞有。
　　〔随何云〕这一位是建成侯曹参。〔正末云〕好曹参。他会提牢押狱哩。〔随何云〕这一位是威武侯周勃。〔正末云〕好周勃。他会吹箫送殡哩。〔随何云〕这一位是平阴侯樊哙。〔正末云〕好樊哙。他会宰猪屠狗哩。〔樊哙做怒科云〕他笑我屠狗么。咄。你是黥布。我可也不似你会杀人放火做强盗。〔正末唱〕
　　【滚绣球】元来这樊哙也做万户侯。他比咱单则会杀狗。无过是托赖着君王亲旧。现统领着百万貔貅。他和咱非故友。枉插手。他怎肯去当今保奏。哎。元来这子房也是个伧头。您待把一池绿水浑都占。怎生来不放傍人下钓舟。却教咱何处吞钩。
　　〔张良云〕主公遣贫道引着众将来陪待。君侯若不饮呵。是无主公的面分了。〔正末云〕咱英布举四十万大兵。远远的从九江到这里。投见汉王。岂知汉王不以人礼相待。踞床濯足。觑的咱轻如粪土一般。今日的酒便真个是金波玉液。英布福薄。可也饮不下去。〔随何云〕贤弟。你也忒气重了些。俺汉王本为足上箭疮未曾收口。要洗的干凈。好贴膏药。又是从小里患些脚气症候。他接见人。十次倒有九次洗脚哩。〔正末唱〕
　　【脱布衫】那时节在丰沛县草履团头。常则是早辰间露水里寻牛。骊山驿监夫步走。拖狗皮醉眠石臼。
　　【小梁州】这的是从小里染成腌症候。可不道服良药纳谏如流。谁似你这般轻贤傲士没谦柔。激的咱为雠寇。到如今都做了泼水怎生收。
　　〔汉王引冲末扮宣勅官卒子捧牌剑推车上〕〔卒报科云〕圣驾来了也。〔冲末上立宣勅云〕汉王手勑到来。英布跪听者。〔勑曰〕寡人闻良鸟择木而栖。忠臣择主而事。尔当阳君英布。本以楚将。来归寡人。非其择主之明。何以至此。今项王遣龙且救魏。御我韩信。亲率二十万骑。击彭越于外黄。特加尔为九江侯。破楚大元帅。即领本部军马。往援彭越。共讨项王。功成之日。另行封赏。尔其钦哉。谢恩。〔正末做跪接诏科〕〔卒捧牌剑正末上立〕〔汉王拜送科云〕请元帅受牌剑者。〔卒推车上科〕〔汉王云〕请元帅就车。寡人亲自推毂者。〔正末做上车科〕〔汉王跪把毂科云〕从天以下。从地以上。苟利汉室。唯元帅制之。〔做卒牌剑先行汉王推车三转科〕〔正末做下车拜见汉王科〕〔汉王云〕取酒过来。〔妓女斟酒科云〕酒到。〔汉王做跪送科云〕请元帅满饮此杯。〔正末跪接饮起科〕〔唱〕
　　【幺篇】咱则道遣红妆来进这黄封酒。恰元来刘沛公手捧着金瓯。相劝酬。能勤厚。〔带云〕咱本待见汉王。花白他几句。这一会儿咱可不言语了。〔唱〕早则被天威摄的咱无言闭口。哎。英布也你是个银样镴鎗头。
　　〔正末做背科云〕今日这一杯酒不打紧。使后代人知汉王几年几月几日在英布营里跪送一杯酒。咱英布死便死。也死的着了也。〔做回身拜谢科云〕谢大王赐酒。〔唱〕
　　【叨叨令】请你个汉刘王龙椅上端然受。早来到张子房半句儿无虚谬。光禄寺几替儿分前后。教坊司一派的笙歌奏。兀的不快活杀咱也么哥。兀的不快活杀咱也么哥。似这般受用可也谁能勾。
　　〔云〕人说汉王见臣子们动不动嫚骂。全无些礼体。今日看起来。都是妄传也呵。〔唱〕
　　【剔银灯】咱则道舌剌剌言十妄九。村棒棒呼幺喝六。查沙着打死麒麟手。这半合儿敢骂徧了诸侯。元来他骂的也则是乡间汉。田下叟。须不共英雄辈做敌头。
　　【蔓青菜】则见他坦心腹披袍袖。依然似枌榆社麦场秋。笑吟吟自由。虽然做不得吐哺握发下名流。也是咱的风云凑。
　　〔汉王做醉睡科〕〔张良云〕俺主公醉了也。随大夫。你护送回营去者。〔随何扶汉王下〕〔张良云〕请问元帅。几时起兵救彭越去。〔正末云〕大王回营去了。那救彭越之事。如救火一般。岂可停留时刻的。看末将即日传令。提兵击项王去来。〔樊哙云〕你不如把这元帅的牌印让与我老樊。当日鸿门宴上。我老樊只除下兜鍪。把守辕门的军校一时打倒。諕得项王在坐上骨碌碌滚将下来。你可知道么。〔张良云〕前日韩信拜了元帅。就坛上点名。便先斩了英盖一员大将。今日英元帅也是俺主公亲拜的。牌印在手。他要割你这头。可也容易。〔樊哙云〕他也割得头的。这等。只不如屠狗去也。〔正末唱〕
　　【柳青娘】眼见得君王带酒。休惊御莫闻奏。咱嘱付您个张子房莫愁。看英布统戈矛。今番不是强夸口。楚重瞳天亡宇宙。汉刘王合霸军州。管教他似雀逢鹰。羊遇虎。一时休。
　　【道和】把军收。把军收。看江山安稳尽属刘。不刚求。想咱想咱恩临厚。教咱教咱难消受。这报答志难酬。肯迟留。扑腾腾征■〈马宛〉骤。看者看者咱争斗。都教望着风儿走。看者看者咱争斗。都教死在咱家手。看沙场血浸横尸首。直杀的马头前急留古鲁乱滚滚死死死死人头。
　　【啄木儿尾】免了彭越忧。报了睢水雠。直杀的塞断江河滔天溜。早则不从今已后。两分疆界指鸿沟。〔同卒下〕
　　〔张良云〕那英布领兵击楚去了也。项王平日所恃大将。止英布龙且两个。贫道算来。龙且是莽撞之夫。必然死于韩信之手。项王闻得龙且死。已自心怯。又见英布归汉。反去击他。必然不战。而外黄之围自解。却又放出彭越这枝军马。与英布夹攻项王。项王必然败走。一面通知韩信。着他绕出夏阳。截他归路。擒项王必矣。〔樊哙云〕军师既然算的这等停当。俺家也整搠军马。同攻项王去。难道只在营里杀狗肉吃。〔张良诗云〕黥布英雄肯出师。天亡楚国正斯时。辕门预备功成宴。教儿学唱大风诗。〔曹参等同下〕
　　〔音释〕
　　刎文去声　鄱音婆　枭音骁　扬音羊　脬音抛　齈奴冻切　摔音洒　肉柔去声　醴音里　貔音疲　貅音休　伧音撑　六音溜　鍪音谋　■〈马宛〉音冤
　　第四折
　　〔汉王引张良曹参周勃樊哙随何二旦执符节上诗云〕霸王当日渡江来。一骑乌骓百万开。歇知沛上真龙起。试看军前大会垓。孤家用军师之计。着英布往救彭越。共击项王去了。好几日还不见捷音到来。使我好生悬望。〔张良云〕贫道已曾差能行快走夜不收往军前打探去了。着他一见输赢。便来飞报。适纔一阵信风过。贫道袖传一课。敢有喜音来也。〔随何云〕彭越元是汉家一员虎将。如今又添上英布。两个夹攻项王。那项王虽则英勇。怎当的腹背受敌。这一遭战。臣敢立的包状。只有胜无有败。〔樊哙云〕你又来调喉了。当日俺每攻破彭城时节。那项王自齐国三昼夜赶回。是走乏的人马。俺每众将从城中杀出。彭越从外面杀入。那项王可不也是腹背受敌。则被他一骑马一笴鎗。冲突将来。杀的人人退缩。个个奔逃。汉家四十六万人马。都挤落睢水里面。幸的死人多。睢水不流。俺每都打死人堆上骑着马跑。方纔脱的性命。至今说起。俺这心胆还是磕扑磕扑的跳。你道增了个黥面囚徒。就说这等好看话儿。要在军前立下包状。你这个油嘴可包的。俺老樊恰包不的。〔正末扮探子执旗打抢背上云〕这一场好厮杀也呵。〔唱〕
　　【黄锺醉花阴】俺则见楚汉争锋竞寰土。那楚霸王肯甘心伏输。此一阵不寻俗。这汉英布武勇谁如。据慷慨堪称许。善韬略晓兵书。〔带云〕出马来。出马来。〔唱〕没半霎儿早熬翻了楚项羽。
　　〔做入见科云〕报报报。喏。〔张良云〕好探子也。他从阵面上来。则见他那喜色旺气。一张弓弯秋月。两枝箭插寒星。肩担一幅泥金令字旗。头戴八角红缨桶子帽。九重围里往来。直似撺梭。万队营中上下。浑如走马。杀气腾腾蔽远空。一声传语似金锺。两家赌战分成败。只在来人启口中。探子。你把两军阵上那家胜。那家输。喘息定了。慢慢的说一徧咱。〔正末唱〕
　　【喜迁莺】骨剌剌旗门开处。那楚重瞳在阵面上高呼。无徒。杀人可恕。情理难容。这匹夫。两下里厮耻辱。那一个道待你非轻。这一个道负你何辜。
　　〔张良云〕哦。那项王在阵上看见英布。怎不着恼。〔西江月词云〕两阵旗门相对。军前各举戈矛。高声英布楚亡囚。怎敢和咱争斗。毕竟交锋深处。是谁夺得赢筹。君王侧耳听根由。专待捷音宣奏。探子。你喘息定了。再说一徧咱。〔正末唱〕
　　【出队子】俺这里先锋前部。会支分能对付。■〈口床〉■〈口床〉■〈口床〉响飕飕阵上发个金镞。火火火齐臻臻军前列着士卒。呀呀呀俺则见垓心里骤战驹。
　　〔张良云〕两阵对圆。门旗开处。俺这壁英元帅出马怎生打扮。戴一顶描星辰。晃日月。插鸡翎。排凤翅。玲珑三角叉。枣穰紫金盔。披一付汤的刀。避的箭。锁鱼鳞。掩月镜。柳叶砌成的龟背■〈犭唐〉猊铠。衬一领摄人魂。耀人目。染猩红。夺天巧。西川新十样无缝锦征袍。系一条拆不开。纽不断。裹香绵。攒彩线。紧紧妆束的八宝狮蛮带。穿一对上杀场。踢宝蹬。剌犀皮。攒兽面。吊根墩子制吞云抹绿靴。轮一柄明如雪。快如风。沁心寒。逼齿冷。纯钢打就的宣花蘸金斧。跨一匹两耳小。四蹄轻。尾羓细。胸膛阔。入水如平地。卷毛赤兔马。怕不赢了那项羽也。探子。你喘息定了。再说一徧咱。〔正末唱〕
　　【刮地风】冬冬冬不待的三声凯战鼓。忽剌剌两面旗舒。扑腾腾二马相交处。则听的闹垓垓喊震天隅。俺则见一来一去不见赢输。两匹马两员将有如星注。那一个使火尖鎗。正是他楚项羽。忽的呵早刺着胸脯。
　　〔张良云〕俺这壁英元帅。是一员虎将。难道当不得项王一鎗〔诗云〕荡起征尘二马交。鎗来斧去肯相饶。要与汉家出力争天下。拼命当先在此朝。探子你且喘息定气。慢慢的再说一徧。与俺听者。〔正末唱〕
　　【四门子】俺英布正是他的英雄处。见鎗来早轻轻的放过去。两员将各自寻门路。整彪躯轮巨毒。虚里着实。实里着虚。厮过瞒各自依法度。虚里着实。实里着虚。则听的连天喊举。
　　【古水仙子】纷纷纷溅土雨。霭霭霭黑气黄云遮了太虚。刷刷刷马荡动征尘。隐隐隐人蟠在杀雾。吁吁吁马和人都气促。吉当当鎗和斧笼罩着身躯。扢挣挣斧迎鎗几番烟焰举。可擦擦鎗迎斧万道霞光出。厮琅琅断铠甲落兜鍪。
　　【尾声】嗔忿忿将一匹跨下征■〈马宛〉紧缠住。杀的那楚项羽促律律向北忙逋。〔打旋风科云〕俺英元帅呵。〔唱〕兀的不生掿损明晃晃这柄簸箕般金蘸斧。
　　〔张良云〕俺这壁胜了也。那壁败了也。探子。赏你三坛酒。一肩羊。十日不打差。〔探子叩头谢科下〕〔樊哙云〕不知项王败走那里去。俺每领些军马赶上。杀他一阵。也好分他的功。不要独独等这黥面之夫占尽了。〔随何云〕项王既败。帝业成矣。臣等请为大王举千秋之觞。〔汉王云〕今日之胜。皆赖军师妙算。随使者游说之功。诸将翊赞之力。只等英元帅奏凯回来。孤家当裂土而封。大者王。小者侯。不敢吝也。〔正末引卒子跚马上唱〕
　　【侧砖儿】为甚么捐躯死战在沙场。也则要赤心扶立汉家邦。莫道咱居功处无谦让。咱本是天生下碧玉柱紫金梁。
　　【竹枝儿】他若问英布如何救外黄。咱则说项羽亏输走夏阳。恨不就穷追直赶到乌江。今日个鸣金收士马。奏凯见君王。堤防。只怕他放二四又做出那濯足踞胡床。
　　〔云〕可早到汉营了也。令人。接了马者。〔做下科〕〔卒报云〕喏。报大王得知。有英元帅到于辕门之外。〔汉王云〕随大夫。你出去引进来。〔随何出迎科〕〔正末入见云〕末将引兵到外黄城下。与项王决战。幸获微功。只是不曾请的旨。不好穷追。望大王勿罪。〔汉王云〕项王此败。其意气消折尽矣。况他龙且周兰已为韩信所斩。只待诸将之兵会集。那时追他。亦未为迟。孤家闻知兵法有云。兵赏不踰日。当时韩王克齐。就封三齐王。今卿建此大功。封为淮南王。九江诸郡皆属焉。随何说卿归汉。功亦次之。加为御史大夫。其余诸将。姑待擒获项王之后。别行封赏。一壁厢椎翻牛。窨下酒。就军营前设一庆功筵宴。赐士卒大酺三日者。〔正末同随何谢恩科〕〔唱〕
　　【水仙子】谢天恩浩荡出寻常。〔带云〕咱英布呵。〔唱〕与韩信三齐共颉颃。便随何岂有他承望。也则为荐贤人当上赏。消受的紫绶金章。咱若不是扶刘锄项。逐着那狐羣狗党。兀良怎显得咱这黥面当王。
　　〔音释〕
　　骑去声　笴音赶　俗词疽切　霎音杀　剌音辣　辱如去声　■〈口床〉音床　锄聪疎切　卒从苏切　叉去声　■〈犭唐〉音唐　猊音倪　沁侵去声　毒东卢切　促音取　出音杵　鍪音谟　掿音闹　窨音荫　酺音蒲　颉音侠　颃音杭
　　题目　随大夫衔命使九江　
　　正名　汉高皇濯足气英布
　　汉高皇濯足气英布杂剧终

《元曲选》　尉迟恭单鞭夺槊杂剧　（明）臧晋叔 编
　　尉迟恭单鞭夺槊杂剧　　（元）尚仲贤 撰
　　●尉迟恭单鞭夺槊杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　单雄信断袖割袍　正名　尉迟恭单鞭夺槊 
　　楔子
　　〔冲末扮徐茂公引卒子上诗云〕少年锦带挂吴钩。铁马西风塞草秋。全仗匣中三尺剑。会看唾手取封侯。某姓徐。双名世绩。祖居京兆三原人也。自降唐以来。谢圣恩可怜。特蒙委任为军师。诸将皆出吾下。今因山后定阳刘武周。不顺俺大唐。刘武周不强。他手下有一员上将。覆姓尉迟名恭。字敬德。此人使一条水磨鞭。有万夫不当之勇。今奉圣人的命。着唐元帅领十万雄兵。某为军师。刘文靖为前部先锋。在美良川交战。被俺统兵围住介休城。唐元帅数次招安敬德。此人不肯降唐。回言道某有主公刘武周。见在定阳。岂肯降汝。某忽思一计。着刘文靖直至沙沱。使一反将计。将刘武周首级标将来了。某即今日将刘武周首级。请唐元帅直至城下。招安敬德。走一遭去来。〔下〕〔净扮尉迟敬德引卒子上诗云〕幼小曾将武艺攻。钢鞭乌马显英雄。到处争锋多得胜。则我万人无敌尉迟恭。某覆姓尉迟。名恭。字敬德。朔州善阳人也。辅佐定阳刘武周麾下。某使一条水磨鞭。有万夫不当之勇。今因唐元帅领兵前来。与我相持在美良川交锋。某与唐将秦叔宝。交战百余合。不分胜败。某因追赶唐元帅。到此介休城。谁想他倒下座空城。被唐兵围住。里无粮草。外无救兵。有唐元帅数次招安。我怎肯降唐。左右。城上看着。若有唐兵来打话呵。报复某家知道。〔下〕〔正末扮唐元帅同徐茂公引卒子上云〕某姓李。名世民。见为大唐元帅。如今领兵在美良川。与尉迟敬德交战。被我将敬德引至介休城中围住。军师。某若得敬德投降俺呵。觑草寇有如翻掌耳。〔徐茂公云〕元帅数次招安敬德。他言称道。有他主公刘武周在沙沱。他不肯背其主。某今使一反将计。着刘文靖直至沙沱。把刘武周首级标将来了也。〔正末云〕军师。此计大妙。咱就将着首级。招安敬德去来。〔徐茂公云〕早来到城下了也。兀那小校。报与您那尉迟恭说。俺唐元帅请他打话。〔卒子报科云〕喏。报的将军得知。有唐兵在城下。请打话哩。〔尉迟云〕我与他打话去。〔做上城科云〕唐元帅。你有何话说。〔徐茂公云〕敬德。你见俺雄兵围的铁桶相似。你若肯降唐呵。着你列座诸将之右。你若不降呵。俺众兵四下里安环。八下里拽炮。提起这城子来摔一个粉碎。你自寻思咱。〔尉迟云〕徐茂公。你说的差了也。可不道一马岂背两鞍。单轮岂碾四辙。烈女岂嫁二夫。俺这忠臣岂佐二主。见有我主公在定阳。我怎肯投降你。〔徐茂公云〕将军。你主公刘武周。已被我杀了也。你不信。有首级在此。〔尉迟云〕俺主公有认处。鼻生三窍。脑后鸡冠。你拿首级来我看咱。〔徐茂公云〕小校。将秋千板吊上那首级去。着他认。〔做吊上尉迟做认科云〕嗨。原来真个是俺主公首级。可怎生被他杀了也。〔做哭科〕〔徐茂公云〕将军。你主公已是死了。你不投降。更待何时。岂不闻高鸟相良木而栖。贤臣择明主而佐。背暗投明。古之常理。〔正末云〕敬德。你若肯投降呵。我奏知圣人。将你重赏封官。你若不降呵。俺这里雄兵百万。战将千员。你如何飞得出这介休城去。〔尉迟云〕嗨。谁想我主公被他杀了。我待不降呵。如今统着大势雄兵。我又无了主人。可不道能狼安敌众犬。好汉难打人多。罢罢罢。唐元帅。我降可降。你依的我一件事。我便投降。〔徐茂公云〕休道一件事。便是十件也依的。你说。〔尉迟云〕等我主公服孝三年满时。我便投降您。〔徐茂公云〕军情事急。怎等三年。等不的。〔尉迟云〕既然这等呵。等三个月孝满可投降。〔徐茂公云〕也等不得。〔尉迟云〕罢罢罢。男子汉势到今日。也一日准一年。等我三日服孝满。埋殡追荐了我主公之时。那其间我大开城门。投降何如。〔正末云〕将军此言有准么。〔尉迟云〕大丈夫岂有谬言。你若不信。将我这火尖鎗。深乌马。水磨鞭。衣袍铠甲。您先将的去。权为信物。三日之后。我便投降也。〔徐茂公云〕既是这等。你可将来。小校收了者。〔正末云〕军师。似尉迟恭这等一员上将。端的世之罕有。〔徐茂公云〕元帅。果然是好一员虎将也。〔正末唱〕
　　【仙吕端正好】他服孝整三年。事急也权那做三日。此事着后代人知。则这英雄能尽君臣礼。待他投降后凯歌回。卸兵甲载旌旗。还紫禁到丹墀。做个龙虎风云会。〔同下〕
　　〔尉迟云〕谁想俺主公死在唐将之手。一壁厢做个木匣儿。一般埋殡了。主公。则被你痛杀我也。〔下〕
　　〔音释〕
　　绩与绩同　降奚江切　窍敲去声　日人智切
　　第一折
　　〔尉迟引卒子上云〕某尉迟恭。今日是第三日也。小校大开城门。待唐兵来时。报复某家知道。〔卒子云〕理会的。〔正末同徐茂公上云〕军师。今日第三日了。尉迟敬德敢待来也。〔徐茂公云〕元帅贺喜。今日却收伏一员虎将也。〔正末云〕军师。投至俺得这尉迟恭。非同容易也呵。〔唱〕
　　【仙吕点绛唇】天数合该。虎臣囚在。迷魂寨。请的他来。似兄弟相看待。
　　【混江龙】因窥关隘。自从那美良川引至介休来。俺想着先王有道。后辈贤才。若不是周西伯能求飞虎将。谁把一个姜太公请下钓鱼台。他可也几曾见忽的旗展。豁的门开。冬的鼓响。珰的锣筛。投至得这个千战千赢尉迟恭。好险也万生万死唐元帅。到今日回忧作喜。降福除灾。
　　〔云〕军师。传下军令。着大势雄兵。摆的严整者。〔徐茂公云〕众将。都与我刀剑出鞘。弓拏上弦。把七重围子。摆的严整。〔正末唱〕
　　【油葫芦】传将令疾教军布摆。休觑的如小哉。则他这七重围子两边排。〔徐茂公云〕元帅。量敬德一人。兵器袍铠鞍马俱无。怕做甚么。〔正末唱〕虽然他那身边不挂■〈犭唐〉猊铠。腰间不系狮蛮带。跨下又无骏■〈马宛〉。手中又无器械。你觑那岩前虎瘦雄心在。休想他便肯纳降牌。
　　〔卒子报科云〕报元帅得知。尉迟敬德来降了也。〔尉迟做绑缚跪科云〕量尉迟恭只是一个麤鲁之夫。在美良川多有唐突。乞元帅勿罪。〔正末云〕将军既已归降。便当亲解其缚。〔徐茂公做解科〕〔正末唱〕
　　【天下乐】纵便有铁壁银山也撞开。哎。你个英也波才。休浪猜。你既肯面缚归降。我也须降阶接待。请将军去了服。罢了哀。俺今日与将军庆贺来。
　　〔尉迟云〕元帅请坐。受尉迟恭几拜。〔做拜科〕〔正末云〕将军请起。〔尉迟云〕量尉迟恭有何德能。蒙元帅这般宽恕。敢不终身愿随鞭■〈釒凳〉。〔正末唱〕
　　【那咤令】看尉迟人生的。威风也那气概。腹隐着兵书也那战策。可知道名震着。乾坤也那世界。俺这里虽然是有纪纲。知兴败。那里讨尉迟这般样一个身材。
　　〔尉迟云〕元帅。岂不闻晏平仲善与人交。久而敬之。〔正末唱〕
　　【鹊踏枝】说话处调书袋。施礼数傲吾侪。据着你斩虎英雄。不弱如那子路澹台。则怕俺弟兄每心不改。可不道有朋自远方来。
　　〔云〕左右将酒来。我与将军递一杯咱。将军满饮一杯。〔把酒科〕〔尉迟云〕元帅先请。量尉迟恭无过是个武夫。着元帅如此重待。则一件。想当日在赤瓜峪与三将军元吉相持。打了他一鞭。今日尉迟恭降了唐。则怕三将军记那一鞭之雠么。〔正末云〕将军但放心。某如今奏知圣人。自有加官赐赏。谁敢记雠。〔唱〕
　　【寄生草】你道是赤瓜峪。与咱家曾会垓。马蹄儿撞破连环寨。鞭梢儿早抹着天灵盖。也则为主人各占边疆界。这的是桀之犬吠了帝尧来。便三将军怎好把你尉迟怪。
　　〔尉迟云〕韩信弃项归刘。萧何举荐。挂印登坛。想尉迟恭虽不及韩信之能。料元帅不弱沛公之量也。〔正末唱〕
　　【后庭花】你是个领貔貅天下材。画麒麟阁上客。想当日汉高祖知人杰。俺准备着韩淮阴拜将台。把筵宴快安排。俺将你真心儿酬待。则要你立唐朝显手策。立唐朝显手策。
　　【青哥儿】呀。据着你英雄英雄慷慨。堪定那社稷社稷兴衰。凭着你文武双全将相才。则要你扫荡云霾。肃靖尘埃。将勇兵乖。那其间挂印悬牌。便将你一日转千阶。非优待。
　　〔徐茂公云〕元帅。俺如今屯军在此。差人往京师奏知圣人。说尉迟恭降了唐也。圣人必有加官赐赏哩。〔正末云〕军师。你与三将军在此。看守营寨。某亲自见圣人奏知。就将的敬德将军牌印来也。〔徐茂公云〕这等。元帅领二十骑人马去路上防护者。〔正末唱〕
　　【赚煞】则今日赴皇都。离边塞。把从前寃雠事解。直至君王御案上拆。一件件禀奏的明白。便道不应该。未有甚汗马差排。且权做行军副元帅。〔云〕军师。〔唱〕你与我整三军器械。紧看着营寨。则我这手儿里将的印牌来。〔下〕
　　〔徐茂公云〕元帅去了也。敬德将军。咱与你营中去来。〔尉迟云〕军师。想敬德降唐。无寸箭之功。元帅去取某印牌去了。我必然舍这一腔热血。与国家出力。方显某尽忠之心也。〔诗云〕我背暗投明离旧主。披肝■〈亻厯〉胆佐新君。凭着我乌锥马扶持唐社稷。水磨鞭打就李乾坤。〔下〕
　　〔音释〕
　　■〈犭唐〉音唐　猊音移　■〈马宛〉音冤　策钗上声　峪音裕　貔音疲　貅音休　客音楷　霾音埋　塞音赛　拆钗上声　白巴埋切　应平声
　　第二折
　　〔净扮元吉同丑扮段志贤卒子上诗云〕朝为田舍郎。暮登天子堂。出的朝阳门。便是大黄庄。自家不是别人。三将军元吉是也。这个将军。是段志贤。我哥哥唐元帅。领兵收捕刘武周。与尉迟交战。被我将尉迟引至介休城。将军兵围住。我则想杀了这匹夫。不想俺哥哥收留了他。如今俺哥哥亲自去京师。奏知圣人。要与他加官赐赏。兄弟。你可知我恨他。〔段志贤云〕三将军。你为何恨他。〔元吉云〕兄弟也。想当此一日在赤瓜峪。我与尉迟交战时。他曾打了我一鞭。打的我吐血数里。他如今可降了唐。我这寃仇。几时得报。〔段志贤云〕三将军要报这一鞭之仇。也容易。〔元吉云〕哥。你有甚计策。〔段志贤云〕如今唐元帅往京师去了。你守着营寨。你唤尉迟恭来。寻他些风流罪过。则说他有二心。将他下在牢中。所算了他性命。等唐元帅回来时。则说他私下领着本部人马。还要回他那山后去。被我赶上拏回来。下在牢中。那厮气性大的。这一气就气杀了也。这个计较。可不好那。〔元吉云〕此计大妙。你那里是我的哥。便是我亲老子。也设不出妙计来。左右那里。唤将尉迟恭来者。〔卒子云〕尉迟恭安在。〔尉迟云〕某尉迟恭。自从降了唐。有三将军元吉呼唤。不知甚事。须索走一遭去。〔卒子报科云〕敬德来了也。〔元吉云〕着他过来。〔见科尉迟云〕三将军呼唤敬德。那厢使用。〔元吉云〕敬德。你知罪么。〔尉迟云〕敬德不知罪。〔元吉云〕你刬地不知罪哩。你昨日夜晚间。和你那本部下人马商量。还要回你那山后去是么。〔尉迟云〕三将军。想敬德初降唐。无寸箭之功。唐元帅如此重待。又去京师奏知圣人。取我牌印去了。某岂有此心也。〔元吉云〕这厮强嘴哩。左右。把这匹夫下在牢中去。〔卒子拏科〕〔尉迟云〕罢罢罢。我尉迟恭当初本不降唐来。都是唐元帅徐茂公。说着我降唐。今日将我下在牢中。这元吉当初在赤瓜峪。我曾打了他一鞭。他记旧日之仇。陷害我性命。天也教谁人救我咱〔下〕〔段志贤云〕三将军。此计何如。〔元吉云〕老段。好计。我如今分咐看守的人。则要死的不要活的。若是死了尉迟恭。则显我老三好汉。凭着我这一片好心。天也与我个条儿糖吃。〔下〕〔外扮单雄信上云〕某单雄信是也。幼习韬略之书。长而好武。无有不拈。无有不会。使一条狼牙枣槊。有万夫不当之勇。在俺主公洛阳王世充麾下。今有唐元帅无礼。要领兵前来。偷观俺洛阳城。更待干罢。是俺奏知主公。就着俺统领十万雄兵。擒拏唐元帅走一遭去。大小三军。听吾将令。〔诗云〕他逞大胆心怀奸诈。入洛阳全然不怕。若赶上唐将元戎。我和他决无干罢。〔下〕〔正末上云〕某唐元帅。自从收捕了尉迟恭。某自往京师。奏知圣人去来。到这途中。后面尘土起处。兀的不有人马赶将来也。〔徐茂公慌上云〕某徐茂公。自从唐元帅去了。不想元吉思旧日之仇。如今把敬德下在牢中。我须亲赶唐元帅回来。救敬德之难。兀那前面不是元帅。元帅且住者。我有说的话。〔正末云〕军师。你为何赶将来。〔徐茂公云〕自从元帅去了。不想三将军记旧日之仇。如今把敬德下在牢中。诬言他有二心。思量重回山后去。若是敬德有些好歹。显的俺等言而无信了。因此一径的赶元帅回去。救敬德之难也。〔正末云〕军师。我观敬德。岂有此心也呵。〔唱〕
　　【正宫端正好】是他新。咱头旧。没揣的结下寃雠。你道他尉迟恭又往那沙沱走。咱可也慢慢的相穷究。
　　【滚绣球】他有投明弃暗的心。拿云握雾的手。休猜做人中禽兽。论英雄堪可封侯。凭着他相貌搊。武艺熟。上阵处只显的他家驰骤。都是我几遭儿抚顺的情由。据着他全忠尽孝真良将。怎肯做背义忘恩那死囚。干费了百计千谋。
　　〔徐茂公云〕元帅。你且休往京师去。疾回营中。救敬德去来。〔正末云〕咱便回营。救敬德去也。〔下〕〔元吉同段志贤上诗云〕我元吉天生有计谋。生拿敬德下牢囚。只待将他盆吊死。单怕他一拳打的我做春牛。自从把尉迟下在牢里。我则要所算了他性命。又被这不知趣的徐茂公。左来右去扫搅。怎生是好。〔段志贤云〕三将军你不知。如今军师见你把敬德下在牢里。亲自赶唐元帅去了。〔元吉云〕不妨事。便唐元帅回来问我时。我自有话说。〔正末同徐茂公上云〕可早来到营门首也。左右接了马者。〔徐茂公云〕报复去。你说唐元帅同军师下马也。〔卒子云〕喏。有唐元帅同军师下马也。〔段志贤云〕如何。我说军师赶元帅去了也。〔元吉云〕不妨事。我接待去。〔见科云〕呀。哥哥来了也。请坐〔正末云〕三将军。敬德安在。〔元吉云〕哥哥。你说敬德那厮。他是个忘恩背义的人。想俺怎生看待他来。刚刚你去了。他领着本部人马。夜晚间要私奔还他那山后去。早是我知道的疾。我慌忙领着些人马。赶到数里程途。着我拿的回来。我待杀坏了。争奈元帅你可不在。且将他下在牢中。则等元帅回来。把这厮杀了罢。若不杀了他。久已后也是去的。〔正末云〕兄弟。我观敬德敢无此心。〔元吉云〕哥也。知人知面不知心。你道无二心呵。他怎生背了刘武周。投降了俺来。这等人到底不是个好的。不杀了要他何用。〔正末云〕兄弟。投至俺得这敬德呵。非同容易。你若杀了他。可不做的个闭塞贤路么。〔元吉云〕元帅。想昔日刘沛公手下。英布。彭越。韩信。立起什大功劳。后来萧何定计。诛了英布。醢了彭越。斩了韩信。你道三个将军有甚么罪过。尚然杀坏了。量这敬德打甚么不紧。趁早将他哈喇了也还便宜。你若早些结果了他。哥也。我买条儿糖谢你。〔正末云〕兄弟。你则知其一。不知其二。〔唱〕
　　【倘秀才】那一个彭越呵他也曾和舍人出口。那一个韩信呵他也曾调阵豨执手。那一个英布呵他使一勇性强占了九州岛。可不道千军容易得。一将最难求。怎学那萧何的做手。
　　〔徐茂公云〕元帅。你只唤出敬德来。自问他详细。便见真假。〔正末云〕这也说的是。小校。唤将敬德来。〔元吉云〕拿将敬德来。〔尉迟带杻上云〕事要前思。免劳后悔。想当日降唐之后。唐元帅往京师去了。不想三将军元吉。他记我打了他一鞭之雠。将我下在牢中。不期唐元帅半路回来。我今见元帅去。〔见科〕〔尉迟云〕元帅。可不道招贤纳士哩。〔正未云〕三将军。敬德有何罪。将他下在牢中。〔元吉云〕元帅。你不知。自你去后。他有二心。领着他那本部人马。要往本处山后去。早是我赶回来。想敬德。我有何亏负着他来。〔尉迟云〕元帅。三将军记那一鞭之雠。敬德并无此心。〔正末云〕既然这般。我亲释其缚。我欲待往京师奏知圣人。取将军牌印来。谁想将军要回去。可不道心去意难留。留下结冤雠。〔尉迟云〕我敬德并无此心。〔正末云〕军师。安排酒菓来。〔元吉云〕倒好了他。他有二心。要回山后去。这等背义忘恩。又饶了他不杀坏。又与饯行。那里有这等道理。〔正末唱〕
　　【脱布衫】他厮知重不敢抬头。我再相逢争忍凝眸。君子人不念旧恶。小人儿自来悔后。
　　〔云〕左右。将酒来。我与敬德递一杯送行。〔把酒科云〕将军满饮一杯。〔唱〕
　　【小梁州】我这里亲送辕门捧玉瓯。将军你莫记冤雠。〔云〕左右。将一饼金来。〔卒子云〕金在此。〔尉迟云〕元帅要这金做甚么。〔正末云〕将军。〔唱〕这金权为路费酒消愁。指望待常相守。谁承望心去意难留。
　　〔尉迟云〕我敬德本无二心。元帅既然疑我。男子汉既到今日。也罢也罢。要我这性命做甚么。我不如撞阶而死。〔正末扯科云〕哎。敬德又说无此心。三将军又是那样说。〔向元吉云〕兄弟。如今我也难做主张。叫你那同去赶那敬德的军士们来。我试问他一番。待他说出高情来。便着敬德也肯心服。〔元吉背云〕这个却是苦也。他那里曾走。我那曾赶他。他便走。我也不敢赶他去。如今叫军士们说出实话来。却是怎了。也罢。我有了。〔回云〕哥哥。你差了也。那时节听的这厮走了。还等的军士哩。我只骑了一匹马。拿着个鞭子。不顾性命赶上那敬德。他道你来怎的。我道你受我哥哥这等大恩。你怎逃走了。你下马受死。他恼将起来。咬着牙拿起那水磨鞭。照着我就打来。哥哥。那时节若是别个。也着他送了五星三。谁想是你兄弟老三。我又没甚兵器。却被我侧身躲过。只一拳珰的一声。把他那鞭打在地下。他就忙了。叫三爷饶了我罢。我也不听他说。是我把右手带住马。左手揪着他眼扎毛。顺手牵羊一般牵他回来了。〔尉迟云〕那有这事来。〔正末云〕敬德他一员猛将。如何这等好拿我且问军师咱。〔向茂公云〕军师你听者。想是敬德真个走来。〔徐茂公云〕敬德也是个好汉。三将军平日却是个不说慌的。〔元吉云〕我若不说慌就遭瘟。〔徐茂公云〕如今与元帅同到演武场。着敬德领人马先走。着三将军后面单人独马赶上去。拏的转来。这便见三将军是实。拏不来。便见敬德是实。〔元吉背云〕老徐却也忒泼赖。这不是说话。这是害人性命哩。〔正末云〕此说最是。〔元吉云〕那时也只乘兴而已。幸者不可屡侥。哥哥要饶他便罢。不消来勒掯我。〔尉迟云〕三将军也不消恁的。我如今单人独马前行。你拏槊来。你捉的住。我情愿认罪。你刺的死。我情愿死。〔元吉笑科云〕我老三不是夸口。我精神抖擞。机谋通透。平日曾怕那个。我和你便上演武场去。〔入场敬德先行科元吉刺槊被夺坠马科〕〔元吉云〕我马眼叉。〔换马如前科〕〔元吉云〕我手鸡爪风儿发了。〔又赶如前科〕〔元吉云〕俺肚里又疼。且回去吃锺酒去着。〔正末云〕元来如此。敬德。则今日俺与你同见圣人去来。〔尉迟云〕这般呵。谢了元帅。〔正末唱〕
　　【幺篇】我和你如今便往朝中奏。〔尉迟云〕则是三将军记那一鞭之雠。〔正末唱〕将从前事一笔都勾。〔元吉云〕我也不和他一般见识。〔正末唱〕将军你莫雠。从今后。休辞生受。则要你分破帝王忧。
　　〔卒子慌上报科云〕喏。报的元帅得知。有王世充手下前部先锋单雄信。特来索战。〔尉迟云〕元帅。那单雄信只消差三将军去拿他。也不用多拨人马。只一人一骑。包拿来了。〔元吉云〕何如。我道你也伏了我老三的手段。〔正末云〕是。就拨五千人马。着兄弟做先锋。与我擒拏单雄信去来。〔唱〕
　　【上小楼】你道是精神抖擞。又道是机谋通透。雄信兵来。索要相持。你合承头。想着你单鞭的。拿敬德。这般夸口。又何况那区区洛阳草寇。
　　〔元吉云〕适纔你兄弟说耍。当真就差我交锋去。〔做叫疼科云〕哎哟。一时间肚疼起来。待我去营中略睡一睡。〔做出科〕〔诗云〕老三做事忒搊搜。差去争锋不自由。如今只学乌龟法。得缩头时且缩头。〔下〕〔尉迟云〕元帅。想尉迟恭初来降唐。无寸箭之功。情愿引领本部人马。与他交锋去。〔正末云〕不必将军去。我正要看洛阳城池。如今领百十骑人马。同段志贤打探。就观看洛阳城去。〔唱〕
　　【幺篇】我正待看洛城。窥战守。因此上息却钲鼙。偃却旗旛。减却戈矛。〔尉迟云〕元帅休小觑了单雄信。他人又强马又肥。使一条狼牙枣木槊。有万夫不当之勇。若只是这等。恐怕有失。〔正末云〕不妨事。〔唱〕虽然他人又强。马又肥。也拚的和他歹斗。难道我李世民便落人机彀。
　　〔徐茂公云〕既然这般。元帅。你要观看他洛阳城。元帅先行。我与敬德将军随后来接应元帅来。〔正末云〕军师说的是。我与段志贤先行。军师与敬德随后来接应者。〔尉迟云〕我就跟的元帅去。可不好那。〔正末唱〕
　　【随煞尾】则这割鸡焉用牛刀手。小将那消大帅收。管教六十四处征尘一扫休。十八处改年号的出尽了丑。〔徐茂公云〕元帅。这一去则愿你鞭敲金镫也。〔正末唱〕那时节将军容再修。将凯歌齐奏。你可也早些儿准备安排着这个庆功的酒。〔下〕
　　〔段志贤云〕虽然如此。还要与三将军一别。三将军安在。〔元吉上云〕我适纔到营帐里打的一个盹。这肚就不疼了。正待要去厮杀。我哥哥便等不得自家去了。〔段志贤云〕三将军。军师勿罪。我同元帅先去也。〔元吉云〕老段。则要你小心在意者。〔段志贤下〕〔徐茂公云〕三将军。你领兵合后。我与敬德先接应元帅去来。〔元吉云〕军师先行。我在后领兵再来接应你。敬德据理来饶你不得。看俺哥哥面上。你且寄头在项。此一去若有疎失呵。我不道的饶了你哩。〔尉迟云〕三将军。别人不知。你可知我那水磨鞭来。我这一去遇着那单雄信呵。只着他鞭稍一指。头颅早粉碎也。〔诗云〕舍生容易立功难。谁似君家力拔山。则这水磨钢鞭一骑马。不杀无徒誓不还。〔徐同下〕〔元吉云〕我要杀了这匹夫来。不想俺哥哥回来救了。也罢。我这一去好歹要害了他。若杀了敬德呵。纔报的我这一鞭之仇。军师着我做合后。我只是慢慢的去。等他救应不到。必有疎失。岂不是一计。〔下〕
　　〔音释〕
　　槊声卯切　握音杳　搊音邹　熟裳由切　醢音海　豨音希　饯音贱　侥音交　钲音征　鼙音疲　盹敦上声
　　第三折
　　〔单雄信跚马引卒子上云〕某单雄信是也。听知的唐元帅领着段志贤观看我洛阳城。更待干罢。某领三千人马赶去来。〔下〕〔段志贤跚马上云〕某段志贤。我唐元帅。观看他洛阳城。不想单雄信领兵赶将来了。怎好也。〔单雄信赶上科云〕段志贤。及早下马受降。〔调阵科〕〔段志贤云〕我近他不的。跑跑跑。〔下〕〔单雄信云〕这厮走了也。更待干罢。不问那里赶将去。〔下〕〔正末跚马上慌科云〕怎生是好。我正观看洛阳城。不想撞着单雄信领兵赶将来。段志贤不知在那里。可怎生是好。〔单雄信上云〕李世民少走。你那里去。及早下马受降。〔正末唱〕
　　【越调斗鹌鹑】人一似北极天蓬。马一似南方火龙。他那里纵马横鎗。将咱来紧攻。他急似雷霆。我疾如火风。我这里走的慌。他可也赶的凶。似这般耀武扬威。争强夺勇。
　　【紫花儿序】我恨不的胁生双翅。项长三头。他道甚么休走唐童。恰便似鱼钻入丝网。鸟扑入樊笼。匆匆。马也少不的上你凌烟第一功。则要得四蹄那动。只听的喊杀声声。更催着战鼓逢逢。
　　〔单雄信云〕赶入这榆科园来了也。你待走的那里去。〔正末唱〕
　　【耍三台】待把我征■〈马宛〉纵。残生送。〔徐茂公跚马慌上云〕兀的不是元帅。〔做揪雄信科〕〔徐茂公云〕将军且暂住一住。〔单雄信云〕我道是谁。元来是徐茂公。你放手。〔正末唱〕呀。原来是军师茂公。〔徐茂公云〕元帅。你快逃命走。〔单雄信云〕徐茂公。你放手。〔正末唱〕他道我已得命好从容。且看他如何作用。则要你拿云手紧将袍袖封。谈天口说转他心意从。你便是骗英布的随何。说韩信的蒯通。
　　〔单雄信云〕徐茂公。你放手。往日咱两个是朋友。今日各为其主也。〔徐茂公云〕将军看俺旧交之情。〔单雄信云〕你两次三番则管里扯住我罢。我拔出剑来你见么。我割袍断义。你若再赶将来。我一剑挥之两段。〔徐茂公云〕似此可怎生了也。〔正末唱〕
　　【调笑令】见那厮不从。支楞楞扯出霜锋。呀。我见他尽在嘻嘻冷笑中。我见他割袍断袖绝了朋情重。越恼的他忿气冲冲。不争这单雄信推开徐茂公。天也谁搭救我这微躬。
　　〔徐茂公云〕不中。我回营中取救军去来。〔下〕〔单雄信云〕徐茂公去了也。李世民。你及早下马受降。〔正末云〕我手中有弓可无箭。兀那单雄信。你知我擅能神射。我发箭你看。〔单雄信云〕他也合死。手中有弓无箭。量你到的那里。〔正末唱〕
　　【小桃红】手中无箭慢张弓。频把这虚弦控。元来徐茂公临阵不中用。〔敬德跚马上叫云〕单雄信慢走。〔正末唱〕则听的语如钟。喝一声响亮春雷动。纵然他有些耳聋。乍闻来也须怕恐。〔尉迟云〕单雄信勿伤吾主。〔正末云〕元来是敬德救我哩。〔唱〕高叫道休伤俺主人公。
　　〔单雄信云〕那里走将这个卖炭的来。这厮刬马单鞭。量你何足道哉。〔尉迟云〕单雄信休得无礼。〔做调阵科〕〔正末唱〕
　　【秃厮儿】尉迟恭威而不猛。单雄信战而无功。我见他格截架解不放空。起一阵杀气黑蒙蒙。遮笼。
　　【圣药王】这一个鎗去疾。那一个鞭下的猛。半空中起了一个避乖龙。那一个雌。这一个雄。■〈王吉〉玎珰鞭槊紧相从。好下手的也尉迟恭。
　　〔尉迟打雄信下云〕元帅。若不是我尉迟恭来的早呵。险些儿落在他勾中。被某一鞭打的那厮吐血而走。被我夺了那厮的枣木槊也。〔正末云〕若不是将军来呵。那里取我这性命。则今日我与将军同见圣人去来。〔尉迟云〕量尉迟恭有何德能。则是仗元帅虎威耳。〔正末云〕壮哉壮哉。不枉了好将军也。〔唱〕
　　【收尾】我则见忽的战马交出的枣槊起飕的钢鞭重。把一个生硬汉打的来浑身尽肿。哎。则你个打单雄信的尉迟恭。不弱似喝娄烦他这个霸王勇。〔同下〕
　　〔音释〕
　　那音挪　逢音蓬　从音匆　楞卢登切　猛蒙上声　解上声
　　第四折
　　〔徐茂公上诗云〕帅鼓铜锣一两敲。辕门里外列兵刀。将军报罢平安喏。紧卷旗旛再不摇。某乃徐茂公是也。今唐元帅与单雄信在榆科园交战。某见唐元帅大败亏输。忙差尉迟恭接应唐元帅去了。未知输赢胜败。使的那能行快走的探子看去。这早晚敢待来也。〔正末扮探子上云〕一场好厮杀也呵。〔唱〕
　　【黄锺醉花荫】大路上难行落荒里践。两双脚蓦岭登山快捻。走的我一口气似撺椽。若见俺军师一一的都分辩。〔见科云〕报报报。〔徐茂公云〕好探子。他从那阵上来。你只看他喜气旺色。那输赢胜败早可知了也。〔诗云〕我则见雉尾金环结束雄。腰间斜插宝雕弓。两脚能行千里路。一身常伴五更风。金字旗拿画杆赤。长蛇鎗拂绛缨红。两阵相当分胜败。尽在来人启口中。兀那探子。单雄信与唐元帅怎生交锋。你喘息定了。慢慢的说一遍咱。〔探子唱〕听小人话根源。只说单雄信今番将手段展。
　　【喜鹊莺】早来到北邙前面。猛听的锣鼓喧天。那军不到三千。拥出个将一员。雄纠纠威风武艺显。是段志贤立阵前。一个待功标汗简。一个待名上凌烟。
　　〔徐茂公云〕元来是单雄信与某家段志贤交马。两员将扑入垓心。不打话来回便战。三军发喊。二将争功。阵上数声鼙鼓擂。军前两骑马相交。马盘马折。千寻浪里竭波龙。人撞人冲。万丈山前争食虎。一个似摔碎雷车霹雳鬼。一个似擘开华岳巨灵神。端的是谁输谁赢。再说一遍。〔探子唱〕
　　【出队子】两员将刀回马转。迎头儿先输了段志贤。唐元帅败走恰便似箭离弦。单雄信追赶似风送船。尉迟恭傍观恰便似虎视犬
　　〔徐茂公云〕谁想段志贤输了也。背后一将厉声高叫道。单雄信不得无礼。他道是谁。乃尉迟敬德出马。好将军也。〔诗云〕他是那虎体鸢肩将相才。六韬三略贮胸怀。遇敌只把单鞭举。救难慌骑刬马来。捉将似鹰拏狡兔。挟人如母抱婴孩。若非真武临凡世。便应黑煞下天台。俺尉迟敬德举单雄信怎生交战。探子。你喘息定了。慢慢的再说一遍咱。〔探子唱〕
　　【刮地风】揣揣揣加鞭。不剌剌走似烟。一骑马剩到跟前。单雄信枣槊如秋练。正望心穿。见忽地将钢鞭疾转。骨碌碌怪眼睁圆。尉迟恭身又骁。手又便。单雄信如何施展。则一鞭偃了左肩。滴流扑坠落征■〈马宛〉。不甫能躲过唐童箭。呀。早迎着敬德鞭。
　　〔徐茂公云〕元来敬德手掿着竹节钢鞭。与单雄信交战。好钢鞭也。〔诗云〕军器多般分外别。层层叠叠攒霜雪。有如枯竹节攒成。浑似乌龙尾半截。千人队里生杀气。万众丛中损英杰。饶君披上铠三重。抹着鞭梢骨节折。敬德举鞭在手。喝声着。单雄信丢了枣槊。口吐鲜血。伏鞍而走。好将军也。扶持宇宙。整顿江山。全凭着打将鞭。怎出的拿云手。鞭起处如乌龙摆尾。将落马似猛虎离巢。胡敬德世上无双。功劳簿堪书第一。此时俺主唐元帅却在那里。探子。你喘息定了。慢慢的再说一遍咱。〔探子唱〕
　　【四门子】俺元帅勒马亲回转。展虎躯骤骏■〈马宛〉。看他一来一往相交战。是谁人敢占先。那一个犇。这一个赶。将和军躲的偌近远。刚崦里藏。休浪里潜。马儿上前合后偃。
　　〔徐茂公云〕单雄信输了也。〔词云〕他只待抛翻狼牙箭。扯断宝雕弓。撞倒麒麟和獬豸。冲开猛虎与犇熊。好敬德也。他有那举鼎拔山力。超羣出世雄。钢鞭悬铁塔。黑马似乌龙。杀人无对手。上阵有威风。壮哉唐敬德。归来拜鄂公。今若敬德不去。俺主唐元帅可不休了。兀那探子。你再说一遍咱。〔探子唱〕
　　【古水仙子】呀呀呀猛望见。便便便铁石人见了也可怜。他他他袋内有弯弓。壶中无双箭。待待待要布展怎地展。铮铮铮两三番迸断了弓弦。走走走一骑马逃入榆科园。来来来两员将遶定榆科转。见见见更狠似美良川。
　　〔徐茂公云〕单雄信大败亏输。俺尉迟恭赢了也。探子。无甚事赏你一双羊。两■〈土玄〉酒。一个月不打差。你回营中去罢。〔探子唱〕
　　【煞尾】俺元帅今年时运显。施逞会刬马单鞭。则一阵杀得那败残军急离披走十数里远。
　　〔徐茂公云〕尉迟恭鞭打了单雄信。俺这里赢了也。此一番回去。可不羞杀了三将军元吉。一壁厢椎翻牛。窨下酒。做个大大的筵宴。等元帅还营。一来贺喜。二来赏功。已早分咐的齐备了也。〔诗云〕胡敬德显耀英雄。单雄信有志无功。圣天子百灵相助。大将军八面威风。
　　〔音释〕
　　蓦音陌　剌音辣　剩音盛　重平声　犇与奔同　崦音揜　窨音荫
　　题目　单雄信断袖割袍　
　　正名　尉迟恭单鞭夺槊
　　尉迟恭单鞭夺槊杂剧终

《元曲选》　李亚仙花酒曲江池杂剧　（明）臧晋叔 编

李亚仙花酒曲江池杂剧　　（元）石君宝 撰

●李亚仙花酒曲江池杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　郑元和风雪卑田院　正名　李亚仙花酒曲江池 

楔子

　　〔外扮郑府尹引末郑元和张千上诗云〕几年政绩远相闻。采得民谣报使君。雨后有人耕绿野。月明无犬吠黄昏。老夫姓郑名公弼。荥阳人也。自登进士。久着政声。官授洛阳府尹。所生一子。叫做郑元和。今年二十一岁了。从幼儿教他读书。颇颇有些学问。来年春榜动。选场开。须着元和孩儿取应去。博的一举及第。也与老夫增多少光彩。张千。你可收拾琴剑书箱。伏侍大相公去走一遭。〔张千云〕理会得。〔郑府尹云〕孩儿。如今是夏间天道。你有甚气概诗。做一首来。与我听咱。〔末云〕父亲。你孩儿诗有了。〔诗云〕万丈龙门则一跳。青霄有路终须到。去时荷叶小如钱。回来必定莲花落。〔郑府尹云〕前面两句尽有些气概。后面两句也还不见怎的。孩儿。自来功名之事。前程万里。全要各人自去努力。若但因循懒惰。一年春尽一年春。有甚么程期在那里。孩儿。此一去只愿你着志者。〔末云〕父亲放心。则今日孩儿拜辞了父亲。便索长行也。〔做拜别科唱〕
　　【仙吕赏花时】赴选皇都将俺学业酬。正是男儿得志秋。题金榜占鳌头。这万言策须当应口。直着那状元名喧满凤凰楼。〔同张千下〕
〔郑府尹云〕孩儿去了也。我眼观旌捷旗。耳听好消息。〔下〕

〔音释〕
　　落音涝

第一折

　　〔净同外旦上云〕自家赵大户的便是。人见我有些钱钞。与我起个表德。唤做赵牛觔。这歌者是刘桃花。与我作伴。今日是春间天道。我去那曲江池上。安排小酌。请我这姨姨李亚仙同赏春景。大姐。你自家请一请去。〔外旦云〕我知道。〔唤云〕亚仙姐姐。赵官人在曲江池上请姐姐赏春哩。〔正旦扮李亚仙引梅香上云〕妾身姓李。小字亚仙。是教坊乐籍。有个结义的妹子。是刘桃花。今日在曲江池上。安排席面。请我赏翫。时遇三月三日。果然是好景致也呵。〔唱〕
　　【仙吕点绛唇】朝来个雨过郊原。早荡出晴光一片。东风软。万卉争妍山色青螺浅。
　　【混江龙】东君堪羡。买春光满地撒榆钱。你看那王孙蹴踘。仕女秋千。书屧踏残红杏雨。绛裙拂散绿杨烟。我逐朝席上。每日尊前。可临郊外。乍到城边。据此景好着人无意相留恋。〔带云〕若依的我呵。〔唱〕则合这好花休谢。明月常圆。
　　〔相见科〕〔正旦云〕妹夫。我有何德能。着你置酒张筵。〔凈云〕姨姨。无甚么孝顺。只宰的一个小小羔儿请姨姨在曲江池上。开怀畅饮数杯。有何不可。〔正旦云〕妹夫。你看些新鲜果品去。〔凈云〕我知道。我看果品去也。〔下〕〔正旦云〕妹子。我想你除了我呵。便是个第一第二的行首。你与那村厮两个作伴。与他说甚么的是。〔外旦云〕姐姐。我瞎汉跳渠。则是看前面便了。〔正旦云〕这的怕不是那。〔唱〕
　　【油葫芦】则你那痨病损的身躯难过遣。可怎生添上喘。央及杀粉骷髅也吐不出野狐涎。折倒的额颅破便似间道皮腰线折倒的胸脯瘦便似减骨芭蕉扇。〔带云〕妹子。〔唱〕如今那统镘的郎汉又村。谒浆的崔护又蹇。他来到谢家庄几曾见桃花面。酩子里揣与些柳青钱。
　　〔云〕妹子。咱看花去来。〔做行科云〕妹子。你看。那庄家每也赏寒食哩。〔唱〕
　　【天下乐】兀的不三月清明艳丽天。〔带云〕妹子。〔唱〕咱和你翩也波翩。绕着这古墓前。你看那香车宝马迭万千。行行里翫一会景致。行行里听一会管弦。〔带云〕妹子。你觑波。〔唱〕早离了酒席儿偌近远。
　　〔末做骑马同张千上云〕自家郑元和。离了父亲。来到都下。举场未开。时遇春天明媚。引着张千。且去那曲江池上。赏玩一遭。可早来到也。你看好景致。〔诗云〕家家无火桃喷火。处处无烟柳吐烟。金勒马嘶芳草地。玉楼人醉杏花天。张千。你见这两个妇人么。那一个分外生的娇娇媚媚。可可喜喜。添之太长。减之太短。不施脂粉天然态。纵有丹青画不成。是好女子也呵。〔做坠鞭科。张千拾云〕相公坠了鞭子也。〔末云〕真个是风风流流。可可喜喜。〔又坠鞭。张千拾云〕相公又坠了鞭子也。〔末云〕我知道。好女子。好女子。〔又坠鞭。张千拾云〕相公又坠了鞭子也。〔末云〕我知道。〔正旦云〕我看那生裹帽穿衫。撒丝系带。好个俊人物也。〔唱〕
　　【那咤令】谁家个少年。一时间撞见。一时间撞见。两下里顾恋。两下里顾恋。三番家坠鞭。〔带云〕妹子也。他还是个子弟。是个雏儿。〔唱〕他管初逢着路柳丝。他管乍见着墙花片。多应被花柳牵缠。
　　【鹊踏枝】墙花也甚方鲜。路柳也不飞绵。忙杀游蜂。恨杀啼鹃。没乱杀鸣珂巷亚仙。兜的又引起顽涎。
　　〔末云〕张千。这壁看了。可到那壁看去来。〔正旦唱〕
　　【寄生草】他将那花阴串。我将这柳径穿。少年人乍识春风面。春风面半掩桃花扇。桃花扇轻拂垂杨线。垂杨线怎系锦鸳鸯。锦鸳鸯不锁黄金殿。
　　〔云〕梅香。你去请赵官儿来。〔凈上云〕姨姨。叫我做甚么。〔正旦云〕妹夫。那里有个野味儿。请他来同席。怕做什么。〔凈云〕在那里。〔做见科〕呀。我道是谁。元来是郑舍。〔末云〕赵牛觔。我问你咱。那两个女子。谁氏之家。〔凈云〕那一个生的好些的。是上厅行首李亚仙。这一个是他妹子刘桃花。就是敝表。我姨姨着我来请你哩。你过去同吃几杯儿酒。〔末云〕怎好搅扰。〔凈云〕姨姨。我请将来了也。〔末做见科〕〔正旦云〕敢问足下仙乡何处。甚姓何名。〔末云〕小生姓郑。表德元和。荥阳人氏。因为应试到此。敢问小娘子高姓。〔旦云〕妾身不幸。落在平康。唤做李亚仙的便是。〔末云〕久闻芳名。今得一覩。实乃小生有缘也。〔旦云〕梅香将酒来。〔递酒科云〕解元。请满饮此杯。〔凈云〕姨姨。这酒是我买的。我也吃一锺儿。〔旦云〕呀。可忘了妹夫也。〔末云〕俺两个曾结义兄弟哩。〔正旦云〕这等那个是仁兄。〔末云〕我是仁兄。〔正旦云〕你是仁兄沙。〔唱〕
　　【醉中天】莫不是冲倒临川县。〔凈云〕我是爱弟。〔正旦云〕你是爱弟沙。〔唱〕莫不是买断了丽春园。〔凈云〕姨姨。俺和刘大姐两口儿。不似牵牛郎织女那。〔正旦唱〕你真个是牵牛上碧天。枉踏踏这清虚殿。我只问曲江里水比那天台较远。今日和刘郎相见。〔云〕妹子。我索谢你。〔外旦云〕姐姐。谢我做什么。〔正旦唱〕不因你个小名儿沙他怎肯误入桃源。
　　〔末云〕牛觔。你过去。说我要在亚仙姐姐家使一把钞。可容许么。〔净云〕姨姨。恰纔元和秀才要来姨姨家使把钞。姨姨心下如何。〔正旦云〕妹夫。你说了就是。则俺母亲有些利害。不当稳便。〔唱〕
　　【金盏儿】他见兔儿扬鹰鹯。??羊骨不嫌膻。常则是肉吊窗放下遮他面。动不动便抓钱。只怕你脑门边着痛箭。肐膊上惹空拳。那其间羞归明月渡。懒上载花船。
　　〔末云〕那里有这般利害的。只是多与他些钱钞便了。〔正旦唱〕
　　【青哥儿】俺娘呵外相儿十分十分慈善。就地里百般百般机变。那怕你堆积黄金到北斗边。他自有锦套儿腾掀。甜唾儿粘连。俏泛儿勾牵。假意儿熬煎。辘轴儿盘旋。钢钻儿钻研。不消得追欢买笑几多年。早下翻了你个穷原宪。
　　〔末云〕料得小生。决不到此。只要姐姐许小生做一程伴。便当倾囊相赠。有何虑哉。〔正旦唱〕
　　【赚煞】往常我回雪态舞按柳腰肢。遏云声歌尽桃花扇。从今后席上尊前腼腆。〔末云〕就将小生的马。送大姐回去。请上马。〔做递鞭科〕〔正旦唱〕更做道如今颠倒颠。落的女娘每倒接了丝鞭。〔末云〕小生多备些钱。送与妈妈。必然容允。〔正旦唱〕咱既然结姻缘。又何须置酒张筵。虽然那爱钞的虔婆他可也难恕免。争奈我心坚石穿。准备着从良弃贱。我则索你个正腔钱省了你那买闲钱。〔末梅香张千随下〕
〔净云〕你看。郑舍随着姨姨去了也。我和你明日将些酒礼。与他作贺去来。〔外旦同下〕

〔音释〕
　　卉音毁　屧音屑　行音杭　间去声　镘音慢　酩音茗　分去声　扬音样　??坤上声　抓庄瓜切　掀音轩

第二折

　　〔郑府尹上云〕老夫郑公弼。自从遣我元和孩儿上朝取应。不觉又是两年光景。功名成否。自有个大数。这也不望他了。只是一去许久。怎么书信也不梢一封儿来。使老夫好生牵挂。正是虽然千尺线。两地系人心。〔张千上云〕可早来到也。老爷。张千叩头。〔郑府尹云〕我正在此想念。张千。我元和孩儿好么。〔张千云〕好教老爷得知。大相公来到京师。不曾进取功名。共一个行首李亚仙作伴。使的钱钞一些没了。被老鸨赶将出来。与人家送殡唱挽歌。十分狼狈。连小的也没处讨饭吃。一径的来报知老爷。可支些俸钱。去取了大相公回来。〔郑府尹做怒科云〕嗨。谁想元和孩儿在都下没了钱。与人家送殡唱挽歌。兀的不辱没杀老夫也。张千。将马来。老夫亲自到那里看那厮去。〔下〕〔正旦引梅香上云〕想这虔婆。好是不中。见元和无了钱物。就赶将出去。我想的有人家虔婆利害。也不似俺娘这般忒狠毒也呵。〔唱〕
　　【南吕一枝花】俺娘眼上带一对乖。心内隐着十分狠。脸上生那歹鬬毛。手内有那握刀纹。狠的来世上绝伦。下死手无分寸。眼又尖手又紧。他拳起处又早着昏。那郎君呵不带伤必然内损。
　　【梁州第七】俺娘呵则是个吃人脑的风流太岁。剥人皮的娘子丧门。油头粉面敲人棍。笑里刀剐皮割肉。绵里针剔髓挑觔。娘使尽虚心冷气。女着些带耍连真。总饶你便通天彻地的郎君。也不彀三朝五日遭瘟。则俺那爱钱娘扮出个凶神。卖笑女伴了些死人。有情郎便是那冤魂。俺娘钱亲。钞紧。女心里憎恶娘亲近。娘爱的女不顺。娘爱的郎君个个村。女爱的却无银。
　　〔卜儿上云〕自从我将郑元和捻了出去。我这女儿为他呵。在家茶不茶。饭不饭。又不肯觅钱。如今郑元和无了钱。与人家送殡唱挽歌讨饭吃。今日有一家出殡。料得他必然在那里唱歌。我如今叫女儿出来。在看街楼上看出殡去。他若是见了元和这等穷身泼命。俺那女儿也死心塌地与我觅钱。孩儿那里。〔正旦见科〕〔卜儿云〕孩儿。我和你到看街楼上散闷去。今日有个大人家出殡。摆设明器。好生齐整。我和你看一看波。〔正旦云〕我本懒的去。争奈我这虔婆絮聒杀人。无计奈何。须索跟他走一遭。好波。我跟妳妳去看看。〔做走科〕〔末净唱挽歌上〕
　　【商调尚京马】也则俺一时间错被鬼昏迷。是赡表子平生落得的。那有见识的哥哥每知了就里。似这等切切悲悲。从今后有金银多儧下些买粮食。
　　〔正旦云〕这虔婆则道我见元和穷身泼命。必然不睬他。他不说呵便罢。他若说呵。着他吃我几嘴好的。〔卜儿云〕孩儿。你看那无钱的子弟。在那里迎丧送殡哩。〔正旦唱〕
　　【隔尾】你道是无钱的子弟那里迎丧殡。〔云〕你兀自戏说哩。〔唱〕这须是你爱钱的虔婆送了人。〔卜儿云〕这亡化的。不知是婆娘是汉子。〔正旦唱〕那亡化的婆娘不须你问。〔卜儿云〕不知他偌大年纪了。〔正旦唱〕多管是未及到五旬。〔卜儿云〕为甚的无个亲眷那。〔正旦唱〕你道为甚的无个六亲。〔卜儿云〕不知害甚么病死了那。〔正旦唱〕想则为那苦克瞒心钞儿上紧。
　　〔卜儿云〕兀的不就是那郑元和。是谁家死了人。要郑元和在那里啼哭。〔正旦唱〕
　　【牧羊关】常言道街死巷不乐。〔卜儿云〕你只看他穿着那一套衣服。〔正旦唱〕可显他身贫志不贫。〔卜儿云〕他紧靠定那棺函儿哩。〔正旦云〕谁不道他是郑府尹的孩儿。〔唱〕他正是倚官挟势的郎君。〔卜儿云〕他与人摇铃儿哩。〔正旦唱〕他摇铃子当世当权。〔卜儿云〕他与人家唱挽歌儿哩。〔正旦唱〕唱挽歌也是他一遭一运。〔卜儿云〕他举着神楼儿哩。〔正旦唱〕他面前称大汉。只待背后立高门。送殡呵须是仵作风流种。唱挽呵也则歌吟诗赋人。〔虚下〕
　　〔郑府尹引张千上云〕张千。那厮在那里。〔张千云〕则这杏花园里便是。〔做见凈科〕〔郑府尹云〕兀那厮什么人。〔张千云〕则这个便是帮着相公使钱的赵牛觔。〔郑府尹云〕张千。与我打这厮去。〔做见末科〕〔郑府尹云〕张千。打这小畜生。〔张千云〕他是大相公。小的则是个泥鞋窄袜的公人。怎么敢打。〔郑府尹做怒科云〕你不敢打。取板子过来。待我自家打。〔做打科云〕辱子。〔张千云〕休说褥子。破席头也没一块。〔做打死科〕〔郑府尹云〕元和。〔张千做摸鼻子科云〕哎呀。死也死了。怎么元和。〔郑府尹云〕张千。我既打死这辱子。你将他尸骸丢在千人坑里。我先回去也。〔诗云〕本为求名遣入都。岂知做出恁卑污。这等辱门败户羞人甚。倒也不若无儿一世孤。〔下〕〔凈上报科云〕李家姨姨。郑老相公在杏花园里打死郑舍了也。〔旦慌去看科云〕呀。元和。你真个打死了那。〔唱〕
　　【骂玉郎】打的你浑身鲜血胡涂尽。我这里观了容貌他那里减了精神。就着这车辙里雨水天生近。用手去满满的掬。口儿中款款噙。面皮上轻轻噀。
　　【感皇恩】你死的来不着家坟。撇的我那里终身。〔做叫科云〕元和。请起波。请起波。〔唱〕谁着你恋莺花。轻性命。丧风尘。〔末做醒科云〕哎呀。醒便醒了。怎么捱的这等疼那。〔正旦唱〕他道是元和醒也。这的便子弟还魂。〔正末做惊复倒科〕〔正旦云〕元和。是我在此。〔正末做起科云〕姐姐。你不怕旁人耻笑。妈儿嗔怒。俺家爷爷怪恨那。〔正旦唱〕我也怎怕的旁人笑。劣母嗔。你爹恨。
　　【采茶歌】我怕你死在逡巡。抛在荆榛。又则怕傍人夺了你个俊郎君。〔末云〕你妈儿利害哩。〔正旦云〕俺娘便利害。呵。〔唱〕我也则是一度愁来一度忍。〔末云〕俺家爹爹打的我苦也。〔正旦唱〕你爹打你呵谁教你唱一年春尽一年春。
　　〔卜儿上云〕要我直赶到这里。你这贱人还不快家去。快家去。〔正旦云〕俺娘拄着这条瘦亭亭拄杖也不是条拄杖那。〔唱〕
　　【黄锺煞】则是个闷番子弟粗桑棍。〔云〕系着这条舞旋旋的裙儿。也不是裙儿。〔唱〕则是个缠杀郎君湿布裩。接郎君分外勤。赶郎君。何太狠。常言道娘慈悲。女孝顺。你不仁。我生忿。到家里决撒喷。你看我寻个自尽。觅个自刎。官司知决然问。问一番。拷一顿。官人行。怎亲近。令史每。无投逩。我着你哭啼啼带着锁。披着枷。恁时分〔云〕走到衙门前。古堆邦坐的有人问。妈妈你为甚么来。送了这孤寒的老身。妈妈道。这都是那生忿的小贱人送了我也。〔唱〕我直着你梦撒了撩丁倒折了本。〔卜儿拖正旦下〕
〔末云〕那虔婆好狠也。李亚仙好忍也。我郑元和好苦也。适纔亚仙在此。尽有顾盼小生之意。争奈被他虔婆逼勒去了。单留小生一个。又是打伤的人。那里讨碗饭吃。〔叹科诗云〕可堪老鸨太无恩。撇下孤贫半死身。仔细思量无活计。不如仍还去唱一年春尽一年春。〔下〕

〔音释〕
　　系音计　鸨音保　赡伤占切　的音底　旋去声

第三折

　　〔正旦引梅香上云〕想俺这虔婆好是不中。见元和有些钞物都坑了他的。赶将出去。如今暮冬天道。纷纷扬扬下着这般大雪。元和。知他在那里忍冷也呵。〔唱〕
　　【中吕粉蝶儿】月馆风亭。则为这虔婆上梁不正。这些时消疎了燕燕莺莺。风月所得清白。雨云乡无粘带。烟花寨耳根清净。人问道亚仙的今世今生。则俺那郑元和可甚么了身达命。
　　〔云〕梅香。你与我寻郑姐夫去。〔梅香云〕冷化化的那里寻去。〔正旦云〕这妮子好不晓事。〔唱〕
　　【醉春风】咱这里温水浸琼花。尚兀自冰澌生玉鼎。似这等扬风搅雪没休时。他倒大来冷。冷。你去那出殡处跟寻。起丧处访问。下棺处打听。
　　〔梅香云〕我去寻便了。〔末净上梅见科云〕俺姐姐正望你哩咱家去来。〔末做见科云〕姐姐好大雪兀的不冻杀我也。〔正旦云〕梅香。将酒来与他两个吃。〔末净做寒吃酒科〕〔正旦云〕赵牛觔。你且在这里。若那虔婆来时你咳嗽为号。〔净云〕我知道。〔正旦云〕元和。好冷也。〔唱〕
　　【十二月】徧乾坤冬寒暮景。寰宇内糁玉筛琼。长街上阴风凛冽。头直上冷气严凝。〔带云〕好凄凉人也。〔唱〕又不曾亏负了萧娘的性命。虽同姓你又不同名。
　　【尧民歌】你本是郑元和也上酷寒亭。俺娘那茅茨火熬煎杀纸汤缾。捉的那锦鸳鸯苦死欲挦翎。打的那比目鱼切鲙尚嫌腥。他便天生。天生爱钞精。〔末云〕别人家不似这般利害那。〔正旦唱〕争甚虔婆每一个个传槽病。
　　〔卜儿上云〕梅香。开门来。〔梅香云〕姐姐。妳妳来了。怎生是好那。〔净做连嗽科〕〔正旦唱〕
　　【满庭芳】哎。怎不教你元和猛惊。那里是虔婆到也。分明是子弟灾星。这一场唱叫无干净。死去波好好先生。〔卜儿做见科云〕呀。那叫化头。你又来怎的。〔净再做咳嗽科〕〔卜儿云〕这个是赵牛觔。我家须不是卑田院。怎么将这叫化的都收拾我家来了。〔正旦唱〕罢波你实拿住风月所和奸罪名。检着这乐章集依法施行。常??着枷稍上长钉钉。你只问临川县令。可不道惺惺的自古惜惺惺。
　　〔卜儿云〕你看他穷身泼命。他又无钱。你则管留他在家里做什么。〔正旦云〕娘也。勾了你的也。〔唱〕
　　【耍孩儿】虽不曾把黄金堆到北斗杓儿柄。也做的过家私迭等。只为你虚心假意会劳承。赚的他囊橐如冰。〔带云〕他有钱呵。〔唱〕一家儿簇捧做胸前肉。〔带云〕他没钱呵。〔唱〕半合儿憎嫌做眼内钉。早把倒宅计安排定。只为些蝇头微利。蹬脱了我锦片前程。
　　〔卜儿云〕你看这等锦绣帏翡翠屏。是留得叫化子睡的。〔正旦唱〕
　　【三煞】卖弄甚锦绣帏翡翠屏。则他这瓦罐儿早打破在你姻脂井。他便能飞也飞不出千重网。便会跳也跳不过万丈坑。郑元和亲身证。〔卜儿云〕你这小贱人。还不赶他出去要讨打哩。〔正旦唱〕你就将他赶离后院。少不的我也哭倒长城。
　　〔净做咳嗽科〕〔卜儿云〕兀那赵牛觔。你当初有钱在刘桃花家使。须不曾我家使。你不到刘家去叫化。却到我家来。好不识进退。〔净云〕这郑舍也是我总承你家的。不知亚仙姨姨吃了我几席酒。今日便分一杯儿与我吃。也是个舍钱的。妳妳。怎么这等做得出。〔卜儿打赵下〕〔又打末〕〔正旦遮住科唱〕
　　【二煞】我和他埋时一处埋。生时一处生。任凭你恶叉白赖寻争竞。常??个同归青冢抛金缕。更休想重上红楼理玉筝。非是我夸清正。只为他星前月下。亲曾设海誓山盟。
　　〔卜儿云〕好波。你个谢天香。〔正旦唱〕
　　【尾煞】我比那谢天香名字真。〔卜儿云〕他可做的柳耆卿么。〔正旦云〕你嗓磕他怎的。〔唱〕他比那柳耆卿也不觔两轻。〔卜儿云〕这都是我大秤称过的。〔正旦唱〕折莫娘将定盘星生扭做加三硬。〔卜儿云〕我这门户人家。穿的吃的。那件不要钱使。你不与我觅钱。你待怎么。〔正旦云〕我想元和将着许多钱钞都用尽在我家。致得今日狼狈。欺天负人。瞒心昧己。神明也不保佑。如今妳妳年已六十岁了。情愿将亚仙身边所有计算还你。勾过二十年衣食之用。赎我亚仙之身。与元和另寻房屋居住。教他用心温习经书。待到来年选场。必称其志。〔卜儿云〕说那里话。你正青春年少。伴着这个一千年一万世不能勾发迹的穷乞儿。我怎么肯。你只去卖笑求食。做你那本等行业便了。〔正旦云〕妳妳。你不依我。你听者。〔唱〕你待要我卖笑求食直将我来慢慢的等。〔拥末下〕
〔卜儿云〕你看这小贱人。竟自拥着郑元和去了。天阿。这叫化头身子腤腤臜臜希臭的。你还想和他作伴。〔诗云〕公然不想觅铜钱。只恋无端恶少年。多敢爱他歌唱好。双双携手入卑田。〔下〕

〔音释〕
　　澌音斯　糁三上声　琼渠盈切　茨音慈　挦词佥切　钉去声　杓音标　过平声　重平声　耆音其　嗓桑上声　磕音可　食绳知切

第四折

　　〔郑府尹引张千上云〕自从杏园里打了孩儿一顿。至今不知下落。早间有人报道。新县令来见。与我老夫同姓。张千。门首觑者。若县令来时。报复我知道。〔张千云〕理会的。〔末扮冠带引祗从上诗云〕独对千言日未晡。为官洛邑见飞凫。当时不得佳人力。险作穷途一饿夫。小官郑元和便是。多亏李亚仙留我在家。劝我苦志攻书。遂得一举成名。今授洛阳县令。适间上过任了。如今参见本府府尹去。〔张千做报见科〕〔郑府尹云〕你不是我孩儿郑元和么。〔末云〕怎这等要便宜。我那里是你孩儿。左右将马来。我自去也。〔下〕〔郑府尹云〕分明是郑元和一般模样。他倒说不是。这也有甚么难见处。张千。取他递的脚色来我看。〔张千云〕脚色在此。〔做看科〕〔郑府尹笑云〕可知是我孩儿郑元和。〔张千云〕我也道这县官与大相公好生厮像。〔郑府尹云〕他道我在杏园里打了他一顿。父子恩情都已绝了。故此不肯厮认。我看他脚色上写道妻李氏。想就是那妓女了。〔张千云〕那行首叫做李亚仙。正是李氏。〔郑府尹云〕我想起来元和孩儿醒转之后。必定是那李亚仙收留回去。劝他读书。成其功名。是一个贤惠的了。我如今去见那媳妇儿。着他劝元和认我。又何难哉。张千。将马来。随我到新县官私宅走一遭去。〔下〕〔末同正旦引祗从梅香上云〕夫人。小官已为朽木死灰。若非你拯救吹嘘。安能到此。〔正旦云〕元和。谁想有今日也呵。〔唱〕
　　【双调新水令】散春风和气满鸣珂。燕莺啼恰便似耳边吹过。往常我尊前歌婉转。席上舞婆娑。这妙舞清歌。都参透总识破。
　　〔末云〕夫人。咱今日夫妻完美。须念往昔艰难。咱待舍些钞周济贫人。大乞儿一贯。小乞儿五百文。〔正旦云〕相公。你主的是。〔唱〕
　　【沉醉东风】俺也曾几番家心中揣摩。莫不是梦里南柯。当日要一文钱没处求。今日享千锺粟还嫌薄。知他来命福如何。你则待普度慈悲念佛啰。权做个收因种果。
　　〔净上云〕打听得新任县令舍钱。我去讨些钱使。叫化碗饭吃。〔做见科〕〔正旦云〕我道是谁。元来是赵牛觔。〔唱〕
　　【雁儿落】俺如今有过活。你兀自难存坐。哎你个卑田院老教头。〔云〕你认的我么。〔净云〕妳妳你是谁。〔正旦唱〕我便是鸣珂巷陪钱货。
　　〔净云〕元来是李家姨姨。〔正旦唱〕
　　【得胜令】你可认的那旧家计郑元和。〔末见科云〕夫人。他是谁那。〔正旦唱〕他是你同伴的老哥哥。不争你那地塌下摇铃子。对着这衙厅上教演他唱挽歌。这般样村呵你道是不快俺风尘过。休波倚仗着门前桃李多。
　　〔末云〕赵牛觔是我同受贫穷的人。左右。取五千钱来与他去。〔净跪叫云〕兀的不是舍钱的老爷妳妳呵。〔下〕〔卜儿上云〕叫化咱。叫化咱。〔正旦云〕那门外又是甚么人闹炒。我试看咱。〔做见科唱〕
　　【川拨棹】阶垓下闹镬铎。闹火火为甚么。则见他发似丝窝。眼似胶锅。口似番河。〔带云〕我道是谁。〔唱〕原来是搅肚蛆肠的老虔婆。将瓦罐都打破。
　　〔左右打科〕〔卜儿云〕你打破了我的瓦罐哩。〔正旦唱〕
　　【七弟兄】你敢是恨我。怨我。甚存活。想你来迎新送旧多胡做。到今日穷身泼命怎收科。舒着那手掌儿道乞化钱一个。
　　〔云〕前日我算过二十年用度与你。怎生便这般穷了来。〔卜儿云〕则被一把天火烧了我家缘家计。因此上折倒的穷了。〔正旦唱〕
　　【梅花酒】元来是那场火。使不着你偻罗。显不着你悲合。早则了了也那婆婆。那火倏的来忽的着。烧地眠炙地卧。眼睁睁怎奈何。为巴钱毒计多。被天公生折磨。
　　〔末云〕想起他赶我出门的时节。本等不该认了。但是许夫人赎身一件。也还有母子情分。如今另置一所小宅。每季给他衣食之费。养赡终身便了。〔卜儿云〕前日与了我二十年用度。被一场火烧的光光荡荡。倘或又是火发。也不可保。女儿。我想来。你也尚青春年少。只是仍旧与我觅钱纔好。〔左右喝科下〕〔郑府尹上云〕早来到私宅门首。张千。你入去报与夫人知道。说老夫来了也。〔张千报科云〕禀夫人得知。有老相公在于门首。〔正旦慌接跪科云〕早知老相公到来。只合远接。接待不及。勿令见罪。〔唱〕
　　【收江南】呀。草堂中忽地贵人过。急的我忙接待敢蹉跎。〔郑府尹云〕媳妇儿。我当初在杏园里打上孩儿一顿。也只要他成人。今日孩儿得了官。就不肯认我。媳妇儿。你与我问他这个是何道理。〔正旦唱〕你父子们有甚不相和。倒着俺定夺。管教你一家完美笑呵呵。
　　〔云〕相公。你为何不肯认老相公那。〔末云〕吾闻父子之亲。出自天性。子虽不孝。为父者未尝失其顾复之恩。父虽不慈。为子者岂敢废其晨昏之礼。是以虎狼至恶。不食其子。亦性然也。我元和当挽歌送殡之时。被父亲打死。这本自取其辱。有何雠恨。但已失手。岂无悔心。也该着人照觑希图再活。纵然死了。也该备些衣棺。埋葬骸骨。岂可委之荒野。任凭暴露。全无一点休戚相关之意。〔叹科〕嗨。何其忍也。我想元和此身。岂不是父亲生的。然父亲杀之矣。从今以后。皆托天地之蔽佑。仗夫人之余生。与父亲有何干属。而欲相认乎。恩已断矣。义已绝矣。请夫人勿复再言。〔正旦云〕相公。你当初在杏园吃打时节。妾本欲以死为谢。然而偷生至今者。为相公功名未就耳。今幸得一举登科。荣宗耀祖。妾亦叨享花诰为夫人县君。而使天下皆称郑元和有背父之名。犯逆天之罪。无不归咎于妾。使妾更何颜面可立人间。不若就压衣的裙刀。寻个自尽处罢。〔唱〕
【鸳鸯煞】从今后把并头花蕋甘生剉。同心搂带??教割。这的是万古纲常。众口评跋。畅道罪逆滔天。何时解脱。〔做对末拜科云〕相公。妾今日怎么爱惜得一死。人都道郑元和死为辱子。也只由的李亚仙。生为逆子。也只由的李亚仙。〔唱〕都为我泼贱烟花把你个名儿污。不由不奔井投河。便封我到一品夫人也荣耀不的我。
　　〔末慌夺刀科云〕夫人。怎么这等性急。我看夫人面上。认我父亲罢。〔郑府尹云〕你看这厮波。〔末同正旦拜科〕〔郑府尹云〕且喜孩儿认了我也。又得了一个贤惠的媳妇儿。便当杀羊置酒。做个庆贺的筵席。〔词云〕亲莫亲父子周全。爱莫爱夫妇团圆。郑元和风流学士。李亚仙绝代婵娟。曲池前偶逢情赏。杏园后益显心坚。早遂了跳龙门桂枝高折。空余下莲花落乐府流传。

〔音释〕
　　晡音逋　拯音整　柯音哥　薄婆上声　活音和　镬音禾　铎驮去声　么音魔　合音何　倏音叔　着池何切　夺音多　割哥上声　跋音波　脱音妥　奔去声

题目　郑元和风雪卑田院　
　　正名　李亚仙花酒曲江池

　　李亚仙花酒曲江池杂剧终

《元曲选》　鲁大夫秋胡戏妻杂剧　（明）臧晋叔 编
　　鲁大夫秋胡戏妻杂剧　　（元）石君宝 撰
　　●鲁大夫秋胡戏妻杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　贞烈妇梅英守志　正名　鲁大夫秋胡戏妻 
　　第一折
　　〔老旦扮卜儿同正末扮秋胡上卜儿诗云〕花有重开日。人无再少年。休道黄金贵。安乐最值钱。老身刘氏。自夫主亡逝已过。止有这个孩儿。唤做秋胡。如今有这罗大户的女儿。唤做梅英。嫁与俺孩儿为妻。昨日晚间过门。今日俺安排些酒果。谢俺那亲家。孩儿也。你去请将丈人丈母来者。〔秋胡云〕这早晚丈人丈母敢待来也。〔净扮罗大户同搽旦上罗诗云〕人家七子保团圆。偏是音家只半边。〔搽旦诗云〕虽然没甚房奁送。倒也落的三朝吃喜筵。〔罗云〕老汉罗大户的便是。这是我的婆婆。我有个女孩儿。唤做梅英。嫁与秋胡为妻。昨日过门。今日亲家请俺两口儿吃酒。须索走一遭去。可早到他门首。秋胡俺两口儿来了也。〔秋胡云〕报的母亲得知。有丈人丈母来了也。〔卜儿云〕道有请。〔秋胡云〕请进。〔见科〕〔卜儿云〕亲家请坐。酒果已备。孩儿把盏者。〔秋胡递酒科云〕岳父岳母。满饮一杯。〔罗搽旦饮科云〕孩儿的喜酒。我吃我吃。〔卜儿云〕孩儿唤出梅英媳妇儿来者。〔秋胡唤科〕〔正旦扮梅英同媒婆上云〕婆婆。妳妳唤我做甚么那。〔媒婆云〕姐姐。唤你谢亲哩。〔正旦云〕我羞答答的怎生去得。〔媒婆云〕姐姐。男婚女聘。古之常礼。有甚么羞。〔正旦唱〕
　　【仙吕点绛唇】男女成人。父娘教训。当年分。结下婚姻。则要的厮敬爱相和顺。
　　〔媒婆云〕姐姐。我听的人说。你从小儿攻书写字。我却不知姐姐试说一遍与我听咱。〔正旦唱〕
　　【混江龙】曾把毛诗来讲论。那关雎为首正人伦。因此上儿求了媳妇。女聘了郎君。琴瑟和调花烛夜。凤凰匹配洞房春。好教我懒临广坐。怕见双亲。羞低粉脸。推整罗裙。也则为俺妇人家一世儿都是裙带头这个衣食分。虽然道人人不免。终觉的分外羞人。
　　〔媒婆云〕姐姐。你当初只该拣取一个财主。好吃好穿。一生受用。似秋老娘家这等穷苦艰难。你嫁他怎的。〔正旦云〕婆婆。这是甚的言语也。〔唱〕
　　【油葫芦】至如他釜有蛛丝甑有尘。这的是我命运。想着那古来的将相出寒门。则俺这夫妻现受着虀盐困。就似他那蛟龙未得风雷信。你看他是白屋客。我道他是黄阁臣。自从他那问亲时一见了我心先顺。咱人这贫无本富无根。
　　〔媒婆云〕姐姐。如今秋胡又无钱。又无功名。姐姐。你别嫁一个有钱的。也还不迟哩。〔正旦唱〕
　　【天下乐】咱人腹内无珍一世贫。你着我改嫁他也波人。则不如先受窘。可曾见做夫人自小里便出身。盖世间有的是女娘。普天下少什么议论。那一个胎胞儿里做县君。
　　〔媒婆云〕姐姐。你过去见你父亲母亲者。〔做见拜科云〕妳妳。唤你孩儿。有何分付。〔卜儿云〕媳妇儿。唤你出来。与你父亲母亲递一杯酒。〔正旦云〕理会的。婆婆将酒来。〔递酒科云〕父亲母亲。满饮一杯。〔罗搽旦云〕好好好。喜酒儿吃干了也。〔卜儿云〕孩儿。你慢慢的劝酒。等你父亲母亲。宽饮几杯。〔外扮勾军人上云〕上命官差。事不由己。自家勾军的便是。今奉上司差遣。着我勾秋胡当军。走一遭去。可早来到鲁家庄也。秋胡在家么。〔秋胡见科〕〔勾军人云〕秋胡。我奉上司钧旨。你是一名正军。着我来勾你当军去。〔做套绳子科〕〔秋胡云〕哥哥且住。待我与母亲说知。〔秋胡见卜科云〕母亲。有勾军的奉上司钧旨。在于门首。唤您孩儿当军去。〔卜儿云〕孩儿。似此可怎了也。〔正旦云〕婆婆。为甚么这等吵闹。〔媒婆云〕如今勾你秋胡当军去哩。〔正旦云〕秋胡。似此怎生是了也。〔唱〕
　　【村里迓鼓】都则为一宵的恩爱。揣与我这满怀愁闷。他去了正身。只是俺婆妇每谁怜谁问。我回避了座上客。心间事。着我一言难尽。不争他见我为着那人。躭着贫窘。揾着泪痕。休也着人道女孩儿家直恁般意亲。
　　〔媒婆云〕今日方纔三日。正吃喜酒儿。勾军的来了。娘呵。我媒婆还不曾得一些儿花红钱钞哩。〔正旦唱〕
　　【元和令】他守青灯受苦辛。吃黄虀捱穷困。指望他玉堂金马做朝臣。原来这秀才每当正军。我想着儒人颠倒不如人。早难道文章好立身。
　　〔勾军人云〕秋胡快着。文书上期限。一日也躭迟不得的。〔秋胡云〕哥哥。略待一时儿波。〔正旦唱〕
　　【上马娇】王留他情性狠。伴哥他实是村。这牛表共牛觔。则见他恶噷噷轮着粗桑棍。这厮每哏。端的便打杀瑞麒麟。
　　〔卜儿云〕孩儿娶亲。纔得三日光景。刬的便勾他当军去。着谁人养活老身。兀的不痛杀我也。〔正旦唱〕
　　【游四门】适纔个筵前杯酒叙殷懃。又则待仗剑学从军。想着俺昨宵结发谐秦晋。向鸳鸯被不曾温。今日个亲。亲送出旧柴门。
　　【胜葫芦】还说甚玉臂相交印粉痕。你可便卧甲地生鳞。须知道离乱之时武胜文。扬人头似滚。噙热血相喷。这就是你能报国会邀勋。
　　〔秋胡云〕梅英。我当军去也。你在家好生待奉母亲。只要你十分孝顺者。〔卜儿云〕孩儿。你去则去。你勤勤的稍个书信来着我知道。〔正旦唱〕
　　【后庭花】不甫能就三合天地婚。避孤虚日月轮。望十载功名志。感一朝雨露恩。把翠眉颦。莫不我成亲的时分。下车来冲着岁君。拜先灵背了影神。早新妇儿遭恶运。送的他上边庭离当村。
　　【柳叶儿】眼见的有家来难奔。畅好是短局促燕尔新婚。莫不我尽今生寡凤孤鸾运。你可也曾量忖。问山人。怎生的不拣择个吉日良辰。
　　〔卜儿云〕孩儿。你去罢。则要你一路上小心在意。频寄个书信回来。休着我忧心也。〔秋胡云〕你孩儿理会的。母亲保重将息。〔正旦唱〕
　　【赚煞】似这等天阔雁书稀。人远龙荒近。教我阁着泪对别酒一樽。遥望见客舍青青柳色新。第一程水馆山村。〔云〕秋胡。〔秋胡云〕有。〔正旦唱〕早不由人。和他身上关亲。〔云〕我想夜来过门。今日当军去。〔唱〕郄正是一夜夫妻百夜恩。破题儿劳他梦魂。赤紧的禁咱愁恨。则索安排下和泪待黄昏。〔同媒婆下〕
　　〔秋胡云〕岳父岳母。好看觑我母亲和妻子梅英者。我当军去也。〔罗搽旦云〕这也是你家的本分。我女孩儿的悔气。你去罢。〔秋胡做拜别科云〕勾军的哥哥。咱和你同去。〔诗云〕莫怨文齐福不齐。娶妻三日却分离。军中若把文章用。管取峥嵘衣锦归。〔同勾军下〕〔罗搽旦云〕秋胡当军去了也。亲家母。俺回家去来。〔卜儿云〕亲家母。孩儿去了。不好留的你多慢了也。〔诗云〕本意相留非是假。争奈秋胡勾去当兵甲。〔罗搽旦诗云〕明年若不到家来。难道教我孩儿活守寡。〔同下〕
　　〔音释〕
　　奁音廉　分去声　雎音疽　推退平声　甑精去声　噷音去声　哏狠平声　扬音样　噙音禽　离去声　奔去声　量平声　禁平声　峥音橙　嵘音横　甲江雅切
　　第二折
　　〔净扮李大户上诗云〕段段田苗接远村。太公庄上弄猢狲。农家只得锄刨力。凉酸酒儿喝一盆。自家李大户的便是。家中有钱财。有粮食。有田土。有金银。有宝钞。则少一个标标致致的老婆。单是这件。好生没兴。我在这本村里做着个大户。四村上下人家。都是少欠我钱钞粮食的。倒被他笑我空有钱无个好媳妇。怎么吃的他过。我这村里有一个老的唤做罗大户。他原是个财主有钱来。如今他穷了。问我借了些粮食。至今不曾还我。他有一个女儿唤做梅英。尽生的十分好。嫁与秋胡为妻。如今秋胡当军去了。十年不回来。我如今叫将那罗大户来。则说秋胡死了。把他女儿与我做媳妇。那旧时少我四十石粮食。我也饶了他。还再与他些财礼钱。那老子是个穷汉。必然肯许我。早间着人唤他去了。这早晚敢待来也。〔罗上诗云〕人道财主叫。便是福星照。我也做过财主来。如何今日听人叫。老汉罗大户的便是。自从秋胡当军去了。可早十年光景也。老汉少李大户四十石粮食。不曾还他。今日李大户唤我。毕竟是这桩事要紧。且去看他。有甚说话。无人在此。我自过去。〔见科云〕大户唤老汉有甚么事。〔李云〕兀那老的。我唤将你来。有桩事和你说。你的那女壻秋胡。当军去吃豆腐泻死了。〔罗云〕谁这般说来。〔李云〕我听的人说。〔罗云〕呀。似这般怎了也。〔李云〕老的。你休烦恼。我问你。你这女壻死了。如今你那女儿。年纪幼小。他怎么守的那寡。你把你那女儿。改嫁了我罢。〔罗云〕大户。你说的是何言语。〔李云〕你若不肯。你少我四十石粮食。我官府中告下来。我就追杀你。你若把女儿与了我呵。我的四十石粮食。都也饶了。我再下些花红羊酒财礼钱。你意下如何。〔罗云〕大户。容咱慢慢的商议。我便肯了。则怕俺妈妈不肯。〔李云〕这容易。你如今先将花红财礼去。则要你两个做个计较。等他接了红定。我便牵羊担酒随后来也。〔罗云〕我知道。大户你慢慢的来。我将这红定先去也。〔做出门科云〕我肯了。我妈妈有甚么不肯。我如今就将红定先交与亲家母去来。〔下〕〔李云〕那老子许了我也。愁他女儿不改嫁与我。如今将着羊酒表里取梅英去。待他到我家中。扢搭帮放番他就做营生。何等有趣。正是洞房花烛夜。金榜挂擂槌。〔下〕〔卜儿上云〕老身刘氏。乃是秋胡的母亲。自从孩儿当军去了。可早十年光景。音信皆无。多亏了我那媳妇儿。与人家缝联补绽。洗衣刮裳。养蚕择茧。养活着老身。我这几日身子不快。怎么连不连的眼跳。不知有甚事来。且只静坐。听他便了。〔罗上云〕老汉罗大户。如今到这鲁家庄上。若见了那亲家母时。我自有个主意。也不要人报复。我自过去。〔见科云〕亲家母。你这几时好么。〔卜儿云〕亲家请坐。今日甚风吹的到此。〔罗云〕亲家母。我为令郎久不回家。我一径的来望你。与你散闷。这里有酒。我递三杯。〔卜儿云〕多谢亲家。我那里吃的这酒。〔罗递酒三杯科云〕亲家母吃了酒也。还有这一块儿红绢。与我女儿做件衣服儿。〔卜儿云〕亲家这般定害你。等秋胡来家呵。着他拜谢亲家的厚意也。〔接红科罗做掴手笑云〕了了了。〔卜儿云〕亲家。甚么了了了。〔罗云〕亲家。这酒和红。都不是我的。都是本村李大户的。恰纔这三锺酒是肯酒。这块红是红定。秋胡已死了也。如今李大户要娶梅英。他自家牵羊担酒来也。我先回去。〔诗云〕这是李家大户使机谋。谁着你可将他聘礼收。不如早把梅英来改嫁。免的经官告府出场羞。〔下〕〔卜儿云〕这老子好无礼也。他走的去了。你着我见媳妇儿呵。我怎么开言。媳妇儿那里。〔正旦上云〕妾身梅英是也。自从秋胡去了。不觉十年光景。我与人家担好水换恶水。养活着俺妳妳。这几日我妳妳身子有些不快。我恰纔在蚕房中来。我可看妳妳去咱。秋胡也。知你几时还家也呵。〔唱〕
　　【正宫端正好】想着俺只一夜短恩情。空叹了千万声长吁气。枉教人道村里夫妻。撇下个寿高娘又被着疾病缠身体。他每日家则是卧枕着床睡。
　　〔云〕有人道。梅英也请一个太医。看治你那妳妳。你可怕不说的是也。〔唱〕
　　【滚绣球】怕不待要请太医。看脉息。着甚么做药钱调治。赤紧的当村里都是些打当的牙槌。我这几日。告天地。愿他的子母每早些儿欢会。常言道媳妇是壁上泥皮。则愿的白头娘早晚迟疾可。〔带云〕天呵。〔唱〕则俺那青春子何年可便甚日回。信断音稀。
　　〔见卜儿科云〕妳妳。吃些粥儿波。〔卜儿云〕媳妇儿。可则一件。虽然秋胡不在家。你是个年小的女娘家。你可梳一梳头。等那货郎儿过来。你买些胭脂粉搽搽脸。你也打扮打扮。似这般鬔头垢面。着人笑你也。〔正旦唱〕
　　【呆骨朵】妳妳道你妇人家穿一套儿新衣袂。我可也直恁般不识一个好弱也那高低。〔带云〕秋胡呵。〔唱〕他去了那五载十年。阻隔着那千山万水。早则俺那婆娘家无依倚。更合着这子母每无笆壁。〔卜儿云〕媳妇儿。你只待敦葫芦摔马杓哩。〔正旦唱〕媳妇儿怎敢是敦葫芦摔马杓。〔云〕妳妳道。等货郎儿过来。买些胭脂粉搽搽。我梅英道。秋胡去了十年。穿的无。吃的无。〔唱〕妳妳也谁有那闲钱来补笊篱。
　　〔李大户同罗搽旦领鼓乐上李云〕我如今娶媳妇儿去来。洞房花烛夜。金榜挂擂槌。〔正旦云〕妳妳。门首吹打向。敢是赛牛王社的。待你媳妇看一看咱。〔卜儿云〕媳妇儿。你看去波。〔正旦做出门见科云〕我道是谁。原来是爹爹和妈妈。你那里去来。〔罗云〕与你招女壻来。〔正旦云〕爹爹与谁招女壻。〔罗云〕与。你招女壻。〔正旦云〕是甚么言语。与我招女壻。〔唱〕
　　【倘秀才】你将着羊酒呵领着一火鼓笛。我今日有丈夫呵你怎么又招与我个女壻。更则道你庄家每葫芦提没见识。〔罗云〕孩儿。秋胡死了也。如今李大户要娶你哩。〔正旦唱〕我既为了张郎妇。又着我做李郎妻。那里取这般道理。
　　〔搽旦云〕孩儿也。可不道顺父母言。呼为大孝。你嫁了他也罢。〔正旦唱〕
　　【滚绣球】我如今嫁的鸡。一处飞。也是你爷娘家匹配。贫和富是您孩儿裙带头衣食。从早起。到晚夕。上下唇并不曾粘着水米。甚的是足食丰衣。则我那脊梁上寒噤是捱过这三冬冷。肚皮里凄凉是我旧忍过的饥。休想道半点儿差迟。
　　〔罗云〕你休只管闹。你家婆婆接了红定也。〔正旦云〕有这等事。我问俺妳妳去。〔见卜儿科云〕妳妳。想秋胡去了十年光景。我与人家担好水换恶水。养活着妳妳。你怎么把梅英又嫁与别人。要我这性命做甚么。我不如寻个死去罢。〔卜儿云〕媳妇儿。这也不干我事。是你父亲强揣与我红定。是他卖了你也。〔卜儿做哭科〕〔正旦唱〕
　　【脱布衫】他那里哭哭啼啼。我这里切切悲悲。〔做出门科唱〕爹爹也全不怕九故十亲笑耻。〔罗云〕我待和你婆婆平分财礼钱哩。〔正旦唱〕则待要停分了两下的财礼。
　　〔罗云〕孩儿也。你嫁了他。等我也落得他些酒肉吃。〔正旦唱〕
　　【醉太平】爹爹也大古里不曾吃那些酒食。〔搽旦云〕孩儿。俺也要做个筵席哩。〔正旦唱〕妳妳也只恁般好做那筵席。〔李云〕小娘子不要多言。你看我这个模样。可也不丑。〔做嘴脸被正旦打科唱〕把这厮劈头劈脸泼拳搥。向前来我可便挝挠了你这面皮。〔带云〕这等清平世界。浪荡乾坤。〔唱〕你怎敢把良人家妇女公调戏。〔做见卜儿科唱〕哎呀这是明明的欺负俺高堂老母无存济。〔罗云〕嚷这许多做甚么。你这生忿忤逆的小贱人。〔正旦唱〕倒骂我做生忿忤逆在爷娘面上不依随。爹爹也你可便只恁般下的。
　　〔李云〕兀那小娘子。你休闹。我也不辱没着你。岂不闻鸾凰只许鸾凰配。鸳鸯只许鸳鸯对。〔正旦唱〕
　　【叨叨令】你道是鸾凰则许鸾凰配。鸳鸯则许鸳鸯对。庄家做尽庄家势。〔鼓乐响正旦做怒科云〕你等还不去呵。〔唱〕留着你那村里鼓儿则向村里擂。〔李云〕小娘子你靠前来。似我这般有铜钱的。村里再没两个。〔正旦唱〕其实我便觑不上也波哥。其实我便觑不上也波哥。我道你有铜钱则不如抱着铜钱睡。
　　〔罗云〕兀那小贱人。比及你受穷。不如嫁了李大户。也得个好日子。〔正旦唱〕
　　【煞尾】爹爹也怎使这洞房花烛拖刀计。〔李云〕我这模样可也不丑。〔正旦唱〕我则骂你闹市云阳吃剑贼。牛表牛觔是你亲戚。大户乡头是你相识。哎。不晓事庄家甚官位。这时分俺男儿在那里。他或是皁盖雕轮绣幕围。玉辔金鞍骏马骑。两行公人排列齐。水罐银盆摆的直。斗来大黄金肘后随。箔来大元戎帅字旗。回想他亲娘今年七十岁。早来到土长根生旧乡地。恁时节母子夫妻得完备。我说你个驴马村夫为雠气。那一个日头儿知他是近的谁。狼虎般公人每拏下伊。〔带云〕他道谁迤逗俺浑家来。谁欺负俺母亲来。〔做推李倒科唱〕我可也不道轻轻的便素放了你。〔同卜儿下〕
　　〔李云〕甚么意思。娶也不曾娶的。我倒吃他抢白了这一场。又吃这一跌。我更待干罢。〔诗云〕只为洞房花烛惹心焦。险被金榜擂槌打断腰。〔罗搽旦诗云〕这也是你李家大户无缘法。非关是我女儿忒煞会妆幺。〔同下〕
　　〔音释〕
　　息丧挤切　日人智切　疾精妻切　壁音彼　摔音洒　杓绳昭切　笊嘲去声　笛丁梨切　识伤以切　食绳知切　夕星西切　噤音禁　席星西切　挝庄瓜切　的音底　贼则平声　戚仓洗切　行霞浪切　直征移切　长音掌　迤音移　逗音豆　思去声
　　第三折
　　〔秋胡冠带上云〕小官秋胡是也。自当军去见了元帅。道我通文达武。甚是见喜。在他麾下。累立奇功。官加中大夫之职。小官诉说离家十年。有老母在堂。久缺侍养。乞赐给假还家。谢得鲁昭公可怜。赐小官黄金一饼。以充膳母之资。如今衣锦荣归。见母亲走一遭去。〔诗云〕想当日哭啼啼远去从军。今日个笑吟吟荣转家门。捧着这赤资资黄金奉母。安慰了我那娇滴滴年少夫人。〔下〕〔卜儿上云〕老身秋胡的母亲。自从孩儿去了。音信皆无。前日又吃我亲家气了一场。多亏我媳妇儿有那贞烈的心。不肯嫁人。若是他肯了呵。老身可着谁人侍养。媳妇儿今日早桑园里采桑去了。想他这等勤劳。也则为我老人家来。只愿的我死后依旧做他媳妇。也似这般侍养他。方纔报的他也。天气困人。我且去歇息咱。〔下〕〔正旦提桑篮上云〕采桑去波。〔唱〕
　　【中吕粉蝶儿】自从我嫁的秋胡。入门来不成一个活路。莫不我五行中合见这鳏寡孤独。受饥寒。捱冻馁。又被我爷娘家欺负。早则是生计萧疎。更值着没收成歉年时序。
　　【醉春风】俺只见野树一天云。错认做江村三月雨。也不知是谁人激恼那天公。着俺庄家每受的来苦。苦。说甚么万种恩情。刚只是一宵缱绻。早分开了百年夫妇。
　　〔云〕可来到桑园里也。〔唱〕
　　【普天乐】放下我这采桑篮。我拣着这鲜桑树。只见那浓阴冉冉。翠锦哎模糊。冲开他这叶底烟。荡散了些梢头露。〔做采桑科唱〕我本是摘茧缫丝庄家妇。倒做了个拈花弄柳的人物。我只怕淹的蚕饥。那里管采的叶败。攀的枝枯。
　　〔云〕我这一会儿热了也。脱下我这衣服来。我试晾一晾咱。〔做晒衣服科〕〔秋胡换便衣上云〕小官秋胡。来到这里。离着我家不远。我更改了这衣服。兀的不是我家桑园。这桑树都长成了也。我近前去。这桑园门怎么开着。我试看咱。〔做见正旦科云〕一个好女人也。背身儿立着。不见他那面皮。则见他那后影儿。白的是那脖颈。黑的是那头发。可怎生得他回头。我看他一看可也好那。哦。待我着四句诗嘲拨他。他必然回头也。〔做吟科诗云〕二八谁家女。提篮去采桑。罗衣挂枝上。风动满园香。可怎么不听的。待我再吟。〔又吟科〕〔正旦回身取衣服做见云〕我在这里采桑。他是何人。却走到园子里面来。着我穿衣服不迭。〔秋胡做揖科云〕小娘子支揖。〔正旦惊还礼科唱〕
　　【满庭芳】我慌还一个庄家万福。〔秋胡云〕不敢。小娘子。〔正旦唱〕他不是闲游的浪子。多敢是一个取应的名儒。我见他便躬着身插着手陪言语。你既读那孔圣之书。〔秋胡云〕小娘子有凉浆儿。觅些与小生吃波。〔正旦唱〕我是个采桑养蚕妇女。休猜做锄田送饭村姑。〔秋胡云〕这里也无人。小娘子你近前来。我与你做个女壻。怕做甚么。〔正旦怒科唱〕他酩子里丢抹娘一句。怎人模人样。做出这等不君子待何如。
　　〔秋胡云〕小娘子。左右这里无人。我央及你咱。力田不如见少年。采桑不如嫁贵郎。你随顺了我罢。〔正旦云〕这厮好无礼也。〔唱〕
　　【上小楼】你待要谐比翼。你也曾听杜宇。他那里口口声声。撺掇先生。不如归去。〔秋胡云〕你须是养蚕的女人。怎么比那杜宇。〔正旦唱〕你道是不比。俺那养蚕处。好将伊留住。则俺那蚕老了到那里怎生发付。
　　〔秋胡背云〕不动一动手也不中。〔做扯正旦科云〕小娘子。你随顺了我罢。〔正旦做推科云〕靠后。〔唱〕
　　【十二月】兀的是谁家一个匹夫。畅好是胆大心粗。眼脑儿涎涎邓邓。手脚儿扯扯也那捽捽。〔秋胡云〕你飞也飞不出这桑园门去。〔正旦唱〕是他便拦住我还家去路。我则索大叫波高呼。
　　〔做叫科云〕沙三王留伴哥儿。都来也波。〔秋胡云〕小娘子休要叫。〔正旦唱〕
　　【尧民歌】桑园里只待强逼做欢娱。諕的我手儿脚儿滴羞蹀躞战笃速。他便相偎相抱扯衣服。一来一往当拦住。当也波初。则道是峨冠士大夫。原来是个不晓事的乔男女。
　　〔秋胡背云〕且慢者。这女子不肯。怎生是了。我随身有一饼黄金。是鲁君赐与我侍养老母的。母亲可也不知。常言道财动人心。我把这一饼黄金。与了这女子。他好歹随顺了我。〔做取砌末见正旦科云〕兀那小娘子。你肯随顺了我。我与你这一饼黄金。〔正旦背云〕这弟子孩儿无礼也。他如今将出一饼黄金来。我则除是恁般。兀那厮。你早说有黄金不的。你过这壁儿来。我过那壁儿看人去。〔秋胡云〕他肯了也。你看人去。〔正旦做出门科云〕兀那禽兽你听者。可不道男子见其金。易其过。女子见其金。不敢坏其志。那禽兽见人不肯。将出黄金来。你道黄金这般好用的。〔唱〕
　　【耍孩儿】可不道书中有女颜如玉〔秋胡云〕呀。倒吃了他一个酱瓜儿。〔正旦唱〕你将着金要买人■〈歹尤〉云殢雨。却不道黄金散尽为收书。哎。你个富家郎惯使珍珠。倚仗着囊中有钞多声势。岂不闻财上分明大丈夫。不由咱生嗔怒。我骂你个沐猴冠冕。牛马襟裾。
　　〔秋胡云〕小娘子　不肯。我跟你家里去。成就这门亲事。可不好也。〔正旦唱〕
　　【二煞】俺那牛屋里怎成得美眷烟。鸦窠里怎生着鸾凤雏。蚕茧纸难写姻缘簿。短桑科长不出连枝树。沤麻坑养不活比目鱼。辘轴上也打不出那连环玉。似你这伤风败俗。怕不的地灭天诛。
　　〔秋胡云〕小娘子休这等说。你若还不肯呵。我如今一不做二不休。■〈扌弃〉的打死你也。〔正旦云〕你要打谁。〔秋胡云〕我打你。〔正旦唱〕
　　【三煞】你矁我一矁黥了你那额颅。扯我一扯削了你那手足。你汤我一汤拷了你那腰截骨。掐我一掐我着你三千里外该流递。搂我一搂我着你十字阶头便上木驴。哎吃万剐的遭刑律。我又不曾掀了你家坟墓。我又不曾杀了你家眷属。
　　〔秋胡云〕这婆娘好无礼也。你不肯便罢了。怎么这般骂我。〔正旦提桑篮科唱〕
　　【尾煞】这厮睁着眼觑我骂那死尸。腆着脸着我咒他上祖。谁着你桑园里戏弄人家良人妇。便跳出你那七代先灵也做不的主。〔下〕
　　〔秋胡云〕我吃他骂了这一顿。我将着这饼黄金。回家侍养老母去也。〔诗云〕一见了美貌娉婷。不由的我便动情。用言语将他调戏。倒被他骂我七代先灵。〔下〕
　　〔音释〕
　　累上声　衣去声　独东卢切　种上声　缱音遣　绻音眷　缫音骚　物音务　晾音亮　福音府　酩音茗　出音杵　撺粗酸切　捽音祖　碟音迭　躞音屑　速苏上声　服房夫切　玉于句切　■〈歹尤〉音尤　殢音腻　沤欧去声　辘音鹿　黥音擎　足臧取切　骨音古　掐音恰　递音地　律音虑　属绳朱切　腆天上声
　　第四折
　　〔卜儿上诗云〕朝随日出采柔桑。采到将中不满筐。方信遍身罗绮者。从来不是养蚕娘。老身秋胡的母亲便是。我媳妇儿采桑去了。这早晚怎生不见回家也。〔秋胡冠带引祗从上云〕小官秋胡。来到此间。正是自家门首。不免径入。母亲。你孩儿回来了也。〔卜儿惊问云〕官人是谁。〔秋胡云〕则你孩儿。便是秋胡。〔卜儿云〕孩儿你得了官也。则被你想杀老身也。〔秋胡送金科云〕母亲。你孩儿得了官。现做中大夫之职。鲁君着我衣锦还乡。赐一饼黄金。奉养老母。〔卜儿云〕孩儿。这数年索是辛苦也。〔秋胡云〕母亲。梅英那里去了。〔卜儿悲科云〕孩儿。你去了十年光景。若不是你这媳妇儿养活我呵。这其间饿杀老身多时也。今日梅英到桑园里采桑去了。〔秋胡云〕母亲。梅英那里去了。〔卜儿云〕他采桑去了。这早晚敢待来也。〔秋胡云〕嗨。适纔桑园里逗的那个女人。敢是我媳妇么。他若回来时。我自有个主意。〔正旦慌上云〕走走走。〔唱〕
　　【双调新水令】若不是江村四月正农忙。扯住那吃敲才决无轻放。第一来怕鸦飞天道黑。第二来又则怕蚕老麦焦黄。满目柔桑。一片林庄。急切里没个邻里街坊。我则怕人见甚勾当。
　　〔云〕俺家又不是会首大户。怎么门前拴着一匹马。我把这桑篮儿放在蚕房里。我试看咱。这弟子孩儿无礼也。他桑园里逗引我。见我不肯。他公然赶到我家里来也。〔唱〕
　　【甜水令】这厮便倚强凌弱。心粗胆大。怎敢来俺庄上。不由的忿气夯胸膛。我这里便破步撩衣。走向前来。咱住罗裳。咱两个明有官防。
　　〔做扯秋胡科〕〔卜儿云〕媳妇儿。你休扯他。他是秋胡来家了也。〔正旦放手科唱〕
　　【折桂令】呀。原来是你曾参衣锦也还乡。〔做出门叫秋胡科云〕秋胡你来。〔秋胡云〕梅英。你唤我做甚么。〔正旦云〕你曾逗人家女人来么。〔秋胡背云〕我决撒了也。则除是这般。梅英。我几曾逗人来。〔正旦唱〕谁着你戏弄人家妻儿。迤逗人家婆娘。据着你那愚滥荒唐。你怎消的那乌靴象简。紫绶金章。你博的个享富贵朝中栋梁。〔带云〕我怎生养活你母亲十年光景也。〔唱〕你可不辱没杀受贫穷堂上糟糠。我捱尽凄凉。熬尽情肠。怎知道为一夜的情肠。却教我受了那半世儿凄凉。
　　〔卜儿云〕媳妇儿你来。〔正旦同秋胡见卜科〕〔卜儿云〕媳妇儿。鲁君赐我孩儿一饼黄金。侍养老身。这十年间多亏了你。将这黄金我酬谢你收了者。〔正旦云〕妳妳。媳妇儿不敢要。留着与妳妳打簪儿戴。〔做出门科云〕秋胡你来。〔秋胡云〕你又唤我做甚么。〔正旦唱〕
　　【乔牌儿】你做贼也呵我可拏住了赃。哎。你个水晶塔便休强。这的是鲁公宣赐与个头厅相。着还家来侍奉你娘。
　　〔云〕假若这黄金。若是别人家妇女呵。〔唱〕
　　【豆叶黄】接了黄金随顺了你才郎。也不怕高堂饿杀了你那亲娘。福至心灵。才高语壮。须记的有女怀春诗一章。我和你细细斟量。可不道要我桑中。送咱淇上。
　　〔云〕秋胡。你可曾逗人家妇人来么。〔秋胡云〕你好多心也。〔正旦唱〕
　　【川拨棹】那佳人可承当。〔做拏桑篮科唱〕不倈我提篮去采桑。空着我埋怨爹娘。选拣东床。相貌堂堂。自一夜花烛洞房。怎堤防这一场。
　　【殿前欢】你只待金殿里锁鸳鸯。我将那好花输与你个富家郎。躭着饥每日在长街上。乞些儿剩饭凉浆。你与我休离纸半张。〔秋胡云〕你怎么问我讨休书来。〔正旦唱〕早插个明白状。也留与傍人做个话儿讲。道女慕贞洁。男效才良。
　　〔卜儿云〕秋胡。你为甚么这般炒闹。〔秋胡云〕母亲。梅英不肯认我哩。〔卜儿云〕媳妇儿。你为甚么不认秋胡那。〔正旦云〕秋胡你听者。贞心一片似冰清。郎赠黄金妾不应。假使当时陪笑语。半生谁信守狐灯。秋胡将休书来。将休书来。〔秋胡云〕梅英你差矣。我将着五花官诰。驷马高车。你便是夫人县君。怎忍的便索休离了去也。〔正旦唱〕
　　【雁儿落】谁将这五花官诰汤。谁将这霞帔金冠望。〔带云〕便有呵。〔唱〕我也则牢收箱柜中。怎敢便穿在咱身躯上。
　　【得胜令】呀。又则怕风动满园香。〔李大户同罗搽旦杂当上李云〕他受了我红定。倒被他抢白一场。难道便罢了。我如今带领了许多狼仆。抢亲去也。〔罗搽旦云〕今日是个好日辰。我和你抢他娘去。〔做见科云〕兀的不是我女儿梅英。〔正旦唱〕走将来雪上更加霜。早是俺这钓鳌客咱不认。哎你个使牛郎休更想。〔秋胡喝云〕兀那厮。你来我家里做甚么。〔李惊云〕呀。元来他做了官。不是军了也。我闻知你衣锦荣归。特来贺喜。〔罗搽旦云〕呸。这等你说他死了也。〔李云〕他不死倒是我死。〔秋胡云〕元来那厮假捏流言。夺人妻女。左右与我拿下。送到巨野县去。问他一个重重罪名。〔祗从做缚科〕〔李云〕这也不是我的主意。就是你的岳翁岳母。欠了我四十石粮食。将他女儿转卖与我的。〔秋胡云〕这等一发可恶。明明是广放私债。逼勒卖女了。左右你去与县官说知。着重责四十板。枷号三个月。罚谷一千石。备济饥民。毋得轻纵者。〔祗从云〕理会的。〔李云〕一心妄想洞房春。谁料金榜擂槌有正身。〔罗搽旦云〕我们也没嘴脸在这里。不如只做送李大户到县去。暗地溜了。〔诗云〕如今且学乌龟法。只是缩了头来不见人。〔同下〕〔卜儿云〕媳妇儿。你若不肯认我孩儿呵。我寻个死处。〔正旦唱〕諕的我慌忙。则这小鹿儿在心头撞。有的来商也波量。〔云〕妳妳。我认了秋明也。〔卜儿云〕媳妇儿。你认了秋胡。我也不寻死了。〔正旦云〕罢罢罢。〔唱〕则是俺那婆娘家不气长。
　　〔卜儿云〕媳妇儿。你既认了。可去改换梳洗。和秋胡孩儿两个拜见咱。〔正旦下改扮上同秋胡先拜卜儿次对拜科〕〔正旦唱〕
　　【鸳鸯煞】若不为慈亲年老谁供养。争些个夫妻恩断无承望。从今后卸下荆钗。改换梳妆。畅道百岁荣华。两人共享。非是我假乖张。做出这乔模样。也则要整顿我妻纲。不比那秦氏罗敷单说得他一会儿夫壻的谎。
　　〔秋胡云〕天下喜事。无过子母完备。夫妇谐和。便当杀羊造酒。做个庆喜筵席。〔词云〕想当日刚赴佳期。被勾军蓦地分离。苦伤心抛妻弃母。早十年物换星移。幸时来得成功业。着锦衣脱去戎衣。荷君恩赐金一饼。为高堂供膳甘肥。到桑园糟糠相遇。强求欢假作痴迷。守贞烈端然无改。真堪与青史标题。至今人过巨野寻他故老。犹能说鲁秋胡调戏其妻。
　　〔音释〕
　　夯音享　咱簪上声　强音绛　倈离靴切　白巴埋　音切帔配　蓦音陌
　　题目　贞烈妇梅英守志　
　　正名　鲁大夫秋胡戏妻
　　鲁大夫秋胡戏妻杂剧终

《元曲选》　秦修然竹坞听琴杂剧　（明）臧晋叔 编
　　秦修然竹坞听琴杂剧　　（元）石子章 撰
　　●秦修然竹坞听琴杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　郑彩鸾草庵学道　正名　秦修然竹坞听琴 
　　楔子
　　〔正旦扮郑彩鸾引外扮都管上云〕妾身姓郑。小字彩鸾。今年二十一岁。从幼父母双亡。曾记父母说。在礼部时与秦工部指腹成亲。后来他那壁生了个孩儿。唤做秦修然。俺这壁生了妾身是也。自父母亡化过了。他那壁不知所向。俺这城北五十里外。有一座草庵。这庵里有个姑姑。他也姓郑。曾教我抚琴写字。今日是妾身生辰贱降之日。都管。安排下酒菓。则怕姑姑来也。〔都管云〕理会的。〔老旦扮老道姑上云〕道可道。非常道。名可名。非常名。贫姑姓郑。我是梁公弼的夫人。自从与俺老相公失散了。拢起我这头发。舍俗出家。贫姑善能抚琴下棋。此处有个小姐。他是郑礼部的女孩儿。在贫姑跟前学琴下棋。今日是小姐生辰贵降的日子。我与他上寿走一遭去。可早来到门首。都管报复去。道有贫姑来了也。〔都管报科云〕小姐。有郑姑姑在于门首。〔正旦云〕道有请。〔见科〕〔道姑云〕贫姑一径来与小姐上寿。〔正旦云〕师父。你那里得那钱钞来。敢劳如此费心也。〔都管云〕小姐。近日上司出下榜文。不论官宦百姓人家。但是女孩儿到二十以外。都要出嫁与人。限定一月之外。违者问罪。〔正旦云〕似此怎生是好。则除是这般。都管。将文房四宝过来。〔做写科云〕写就了也。都管。你近前来。你道我为甚么写这两纸文书。一纸文书为你年纪高大。与你这纸从良的文书。这一纸文书将我那家私里外田产物业。你都与我记者。我家祖上曾建下竹坞草庵一座。甚是清雅。在北门外面。近来没有住持。止有一个小道姑看守。我如今学那老师父出家去也。一年四季。斋粮道服。你可不要缺少我的。〔都管云〕小姐但放心。这一年四季。斋粮道服。俺不敢缺少你的。〔老道姑云〕小姐。你敢出不的家么。既然你要出家。须要坚心办道。休要半路里还了俗。〔正旦云〕师父但放心。你着我如今嫁那个人去。不如出家倒也干凈。〔唱〕
　　【仙吕赏花时】亡化过白头老父母。眼底亲人别又无。我亲笔立定纸文书。分付与你这庄田和那地土。我着你为主不为奴。
　　【幺篇】更问甚一岁孩儿百岁主。枉了身心活受苦。愿富贵待何如。我则待添香可也补烛。常伏侍着你这一个老姑姑。〔同下〕
　　〔音释〕
　　弼薄密切　拢龙上声　坞音五　烛音主
　　第一折
　　〔外扮梁州尹引张千上诗云〕白发刁骚两鬓侵。老来灰尽少年心。虽然赢得官犹在。争奈夫人没处寻。老夫姓梁名公弼。叨中进士及第。所除南康为理。有我夫人姓郑。老夫三年官满。还于京师。行到半途。被土贼哄散。至今夫人不知所向。谢圣恩可怜。今除郑州为州尹之职。老夫想幼年间有一故友。姓秦双名思道。与老夫在南阳一处为官。后来他升做工部尚书。不幸辞世。止有一子。是秦修然。此子九经三史。无有不通。如今也无信息。老夫在此做官。怕不一身荣显。争奈两桩儿缺欠。一来失了夫人。二来不见侄儿。若是得见他两个。便足俺平生之愿。张千。你门首觑者。看有甚么人来。报复我知道。〔张千云〕理会的。〔副末扮秦修然上诗云〕少小为文便有名。如今挟策上西京。不知若个豪门女。亲把丝鞭递小生。小生姓秦。双名修然。幼年父母双亡。父母在时。曾与郑礼部家指腹成亲。谁想他家得了女儿。小字彩鸾。如今两家寥落。绝无消耗。小生因取功名。到这郑州。闻知我叔父梁公弼在此为理。何不探望叔父走一遭去。可早来到也。门上人报复去。道有秦修然在于门首。〔张千报科云〕有秦修然在于门首。〔梁尹云〕他说是秦修然么。〔张千云〕是。〔梁尹云〕老夫语未悬口。侄儿却已来到。张千。道有请。〔张千云〕请进。〔秦修然见科云〕叔父请坐。受您孩儿两拜。〔梁尹云〕孩儿。则被你想杀我也。你行囊在于何处。〔秦修然云〕在客店中哩。〔梁尹云〕张千。便与我搬将来。打扫书房。着孩儿那里安歇。便安排酒肴。与孩儿接风去来。〔同下〕〔正旦同小姑上云〕自从出了家。到大来好是安静快乐也呵。〔唱〕
　　【仙吕点绛唇】弃了个铜斗儿似家缘。撇下个泼天也似火院。到大来无拘倦。每日间不断香烟。将一片真心炼。
　　【混江龙】改换了油头粉面。再不将蛾眉淡扫鬓堆蝉。将阴功暗垒。道教明传。座上全无尘半点。壶中别有一重天。向是非海内。人我丛中。将那等不晓事的愚迷劝。觑了这飘飘浮世。冉冉流年。
　　〔小姑云〕我觑了小姐你这等模样。拣个好官员士夫人家嫁一个不好。出他那家做甚么。你不如归去罢。〔正旦云〕小姑。你说的差矣。〔唱〕
　　【村里迓鼓】你道我不如归去。我待要至心修炼。则他这蝇头蜗角。虚名利休贪休恋。倒不如躲是非。忘宠辱。无骄怨。问甚么谁得官。谁得禄。谁得钱。呀。到后来死生关临头怎免。
　　【元和令】咱人这无常管甚少年。我叹世事忽更变。恰夭桃喷火柳堆烟。早荷花点翠钿。东篱黄菊未开全。又纷纷雪满天。
　　【上马娇】不如我琴一张。诗一联。乐意自悠然。试看他富贵和贫贱。都一般白骨葬黄泉。
　　【胜葫芦】抵多少兴废荣枯在眼前。人被利名牵。满目红尘关塞远。笑车轮马足。晨钟暮鼓。空劳碌自年年。
　　【幺篇】争如我睡彻东窗日影偏。高枕只安眠。愚者自愚贤者贤。炼丹砂九转。袖黄庭两卷。诵老子五千言。
　　〔云〕天色晚了也。小姑。你与我点上灯。添上香来。你歇息去。〔小姑云〕我添上香。点上灯。掩上柴门。歇息去也。〔下〕〔正旦云〕夜深了也。取下我这焦尾琴来。抚一曲遣我的心闷咱。〔正末上云〕小生秦修然是也。自从在叔父家。一月光景。不曾出门。今日在这城外踏青玩赏。下次小的每都回去了。天色已晚。小生赶不上城门。这里有个庵观。我去里面借一宵宿。有何不可。我推开柴门。元来还点着灯哩。〔做听科〕呀。有人抚琴。我试听咱。〔正旦唱〕
　　【后庭花】金垆焚宝烟。瑶琴鸣素弦。无非是流水高山调。和那堆风积雪篇。端的这五音全。我可便轻弹一遍。对清宵明月前。更行人迹杳然。正泠泠指下传。百般的声不圆。怎么百般的声不圆
　　〔云〕我这琴弦断。必有人来窃听。我开这门试看咱。〔见末科云〕一个好秀才也。〔秦修然云〕呀。一个好姑姑也。〔正旦云〕兀那秀才。你是那里人氏。姓甚名谁。因甚来到俺这庵观。说的是万事都休。说的不是。送你到道録司。不道的饶了你哩。〔秦修然云〕小生南阳府人氏。姓秦双名修然。因为进取功名。到于此处。今日在城外踏青赏玩。不想天色昏晚。无处寄宿。来到此处。暂借一宵。听的这里弹琴声音嘹喨。因而窃听。不想姑姑在此。望恕小生之罪。〔正旦背云〕元来他便是秦修然。我且问他。兀那秀才。你认的那指腹成亲郑彩鸾么。〔秦修然云〕当初我父亲在时。多听的说有一个指腹成亲的郑彩鸾。自从父母亡过。那郑彩鸾也不知所向。小生常切切于心。不能见面。〔正旦云〕秀才你休慌。则我便是郑彩鸾。〔秦修然云〕我那里不寻。那里不觅。你可可在这里。小姐。你既然遇着我。正是一对夫妻。我和你说句话儿。〔正旦云〕秀才休得无礼。我与你虽素有盟约。却不可造次苟合。万一外人得知。岂无私奔之诮。〔秦修然云〕我与你怨女旷夫。隔绝十有余年。今日偶尔相逢。天与之便。岂可固执。〔正旦云〕既然如此。这所在不是说话处。咱去那耳房里说话去来。〔唱〕
　　【金盏儿】这搭儿里花影更幽然。桧柏琐苍烟。则这两桩儿好与人方便。果然是色胆大如天。今夜又无甚星河相间阻。莫不着人月两团圆。我可是清闲真道本。则被你坏了我也无事的散神仙。
　　〔云〕秦修然。天色明了也。你回去罢。〔秦修然云〕小姐。我此去明日多早晚来。〔正旦云〕你白日休要来。可在晚间来。来时休往那正门。则打那角门儿进。免得外人看见不雅。〔秦修然云〕小生知道了也。〔正旦云〕秦修然。我为你呵。〔唱〕
　　【赚煞】建起座七真坛。新盖了三清殿。往常我酝酿真心不浅。不想这一曲瑶琴声婉转。包藏着那美满姻缘。并香肩月下星前。共指三生说誓言。我也到不的蓬莱阆苑。羞对着药垆经卷。我愁的是小窗孤枕夜如年。〔下〕
　　〔音释〕
　　耗音好　丛音从　蜗音蛙　钿音田　泠音零　嘹音聊　喨音亮　桧音桂　角音皎　酝音韵　酿泥降切　阆音浪
　　第二折
　　〔梁尹上云〕老夫梁公弼。自从秦修然侄儿在衙舍中。一月其程。老夫事忙。不曾与他闲坐攀话。张千。那秀才书房中看书么。〔张千云〕老爷不问。张千也不敢说。那秀才白日里在书房看书。到晚来出这城外一所竹园里。有个草庵。庵儿里面有一个青年的小道姑。生的十分大有颜色。好生聪俊。秀才每夜在那里相伴他。〔梁尹云〕有这等事。〔张千云〕张千岂敢说谎。〔梁尹云〕既是这般。恐怕堕落了他功名。张千。你与我唤嬷嬷出来。〔张千云〕嬷嬷。老爷呼唤。〔凈扮嬷嬷上云〕老身闻的相公呼唤。不知有甚事。须索走一遭去。〔见科云〕老相公。唤老身有何分付。〔梁尹打耳喑科云〕可是这般。〔嬷嬷云〕领相公的言语。须索书房中走一遭去。〔下〕〔梁尹云〕张千。你近前来。我分付你。我如今乡下劝农去也。那秀才若来辞别我时。说我公家事忙。你就将春衣一套。白银两锭。全副鞍马一匹。便着他长行。小心在意者。〔诗云〕何事催人上路程。愁他迷恋失功名。他时得意来相问。方见通家一点情。〔下〕〔正末上云〕自从与我郑彩鸾相遇。着小生昼夜无眠。今日在房中闲坐。可怎生不见嬷嬷来。〔嬷嬷上见科〕〔正末云〕嬷嬷。你那里去来。〔嬷嬷云〕我与人家送殡去来。〔正末云〕你与谁家送殡去。〔嬷嬷云〕秀才不知。这里有王同知家一个舍人。被这北门外竹坞草庵一个年小的道姑死了。他魂灵缠绕着那个舍人。那舍人如今死了。那庵里道姑他是个鬼怪。但见年少的男子汉。他就缠死了纔罢。〔正末惊科背云〕嗨。谁想那道姑是个鬼魂。諕杀我也。唤张千来。收拾行装。我便索长行也。〔张千云〕相公唤我做甚么。〔正末云〕老爷在那里。〔张千云〕乡下劝农去了。〔正末云〕我要上朝取应去也。〔张千云〕老爷分付我了。秀才若取应去时。春衣一套。白银两锭。全副鞍马一匹。都有了也。秀才。你等不得老爷回来便去罢。〔正末云〕我是等不的。收拾行装。便索长行也。〔诗云〕本谓一佳人。如何说鬼魂。情知不是伴。只得且离分。〔下〕〔梁尹上云〕张千。那秀才去了么。〔张千云〕去了也。〔梁尹云〕今日无甚事。那北门外有一所竹坞庵。庵里有个道姑。年纪幼小。生的十分大有颜色。老夫一来玩赏散心。二来到庵中看那道姑去走一遭。〔下〕〔小姑扶正旦上云〕三十三天离恨天最高。四百四病相思病最苦。则被这相思害杀我也。〔小姑云〕有的是贱柴。烧你这丑弟子。〔正旦云〕待道秦修然去了来。他可不曾辞我。待说他不曾去了来。这几日怎生不见。音信皆无。秦修然。我知他在那里也呵。〔唱〕
　　【中吕粉蝶儿】这些时懒诵南华。将一串数珠来壁间闲挂。念一首断肠词颠倒熟滑。不免的唤道姑。添凈水。我刚刚的把圣贤来参罢。若不是会首人家。几番将这道袍脱下。
　　【醉春风】我如今将草索儿系住心猿。又将藕丝儿缚定意马。人说道出家的都待要断尘情。我道来都是些假。假。几时能勾月枕双欹。玉箫齐品。翠鸾同跨。
　　〔云〕小姑。你休大惊小怪的。我是歇息咱。〔做睡科〕〔小姑云〕理会的。我门首觑者。看有甚么人来。〔梁尹引张千上云〕张千。不要头踏伞盖。人一骑。来到城外。远远那个竹林儿里。敢是那道姑的庵观。〔张千云〕这个便是。〔梁尹云〕接了马者。〔小姑见惊拜科〕〔梁尹云〕出家人不打稽首。可学俗人拜。这个小道姑也不是个志诚的。你报复去。道有老夫特来相访。〔张千云〕咄。是州里大爷。〔小姑慌报科〕〔正旦云〕做甚么。〔小姑云〕有一个老爷在门首哩。〔正旦唱〕
　　【红绣鞋】我恰纔搭伏定芙蓉懒架。恰合眼梦见他家。觉来也依旧隔天涯。早是我心绪又乱。更那堪客人侵杂。道甚么相公在门首前方下马。
　　〔小姑云〕相公请进。〔梁尹见旦科云〕这个道姑是生的好也。〔正旦云〕稽首。相公请坐。小姑。快烹茶来。〔梁尹云〕道姑。你也请坐。〔正旦云〕贫姑不敢。〔梁尹云〕道姑。兀的恭敬不如从命。〔正旦云〕既如此斗胆了。〔稽首坐科〕〔梁尹云〕道姑。我此一来你试猜咱。〔正旦云〕相公此来。贫姑是猜波。〔唱〕
　　【石榴花】莫不是山城无事早休衙。〔梁尹云〕今早不下雨来。〔正旦唱〕朝来微雨润轻纱。〔梁尹云〕这时节正是暮春天道。〔正旦唱〕茸茸芳草衬残霞。都乘着这宝马。〔梁尹云〕老夫待赏玩踏青咱。〔正旦唱〕迅步行踏。〔带云〕贫姑猜着了也。〔唱〕莫不是那官中民快央及的怕。〔梁尹云〕老夫一径的散心来。〔正旦唱〕因此上出郊外贪寻幽雅。〔梁尹云〕道姑。老夫此来不张伞盖。不摆头踏。你知老夫的这意么。〔正旦唱〕你可也为甚么不张伞盖不摆头踏。多只是恐惊林下野人家。
　　〔梁尹云〕道姑。你这里好个幽静去处也。〔正旦唱〕
　　【斗鹌鹑】休笑俺草户柴门。那里取那银屏的这绣榻。〔梁尹云〕老夫久慕高风。因此相访。〔正旦唱〕多谢也降尊临卑。屈高屈高就下。〔梁尹云〕道姑。兀的不是琴。请抚一曲。老夫洗耳。〔正旦云〕琴弦断。弹不得了也。〔梁尹云〕道姑。你那弦断几时了。出家人休调发我。〔正旦唱〕俺出家人从来不会调发。相公少罪咱。〔梁尹云〕道姑既断了弦。市面上别寻一个续上不的。〔正旦唱〕这弦向那市面上难寻。欲要呵则除江心里旋打。
　　〔梁尹云〕老夫说弦。他说江心里旋打。可是鱼。恁的呵。老夫贤愚不辨。道姑。兀的不是棊盘。将来老夫与你手谈一局。〔正旦云〕这棊咱人不可下他。〔梁尹云〕怎生不可下他。敢是你怕我老夫识破那一着。〔正旦唱〕
　　【上小楼】枉将你那机谋用煞。若知俺这棊中奸诈。〔梁尹云〕这棊有甚么奸诈在那里。〔正旦唱〕都为那蜗角虚名。绳头微利。蚁阵蜂衙。将一片打劫的心。则与人。争高论下。直等待那揭局儿死时纔罢。
　　〔梁尹云〕道姑。这棊不下也罢。你有甚么名人书画将来老夫一看。〔正旦唱〕
　　【幺篇】止不过羲之字。老杜诗戴松牛。韩干马。止不过枯木竹石。山水翎毛。雪月风花。若题着。那些人。都皆亡化。到如今是渔樵一场闲话。
　　〔梁尹云〕道姑。兀这书画。则道老夫不识。自古以来。思凡的仙女甚多。则说灵照女透丹霞。这一桩事。你可知道么。〔正旦唱〕
　　【快活三】可不说锺子期访伯牙。倒问我灵照女透丹霞。〔梁尹云〕难道是古来的思凡仙女。就也没有。〔正旦唱〕他问我从古的思凡仙女有来么。则教我半晌家难回话。
　　【鲍老儿】你将那无显验的文书是监察。须不是俺孔宣圣遗留下。将那个包待制看成做水晶塔。全没些半点儿真实的话。只待要说古谈今。寻山问水。傍柳穿花。那里也修身正己。利民润物。治国齐家。
　　〔梁尹背云〕我观这道姑。生的外有西施之貌。内有道韫之才。可知我那侄儿留恋着他。我闻的侄儿原是与他指腹为婚。正好配成夫妇。今我赚的侄儿去了。若还留在此处。我也不放心。则除是这般。〔回云〕道姑。我那衙门左右。有一所白云观。是勅建祝寿道院。我要请你到观里做个观主。你意下如何。〔正旦云〕贫姑情愿去。〔唱〕
　　【耍孩儿】我心头百事无牵挂。凈坐在方床矮榻。偏生要諠哗场里避諠哗。白云庵情愿为家。则我这粗衣淡饭贫休笑。你那里肥马轻裘富莫夸。看北邙山直下。尽都是些断碑荒冢。老树残霞。
　　【尾声】怎如俺重门锁绿苔。闲亭扫落花。抱摇琴高卧在松阴下。便做不得神仙我也快活煞。〔下〕
　　〔梁尹云〕天色晚了也。张千将马来。回私宅中去。〔诗云〕三十余年仕路间。风尘无处不摧颜。因过竹院贪清话。却得浮生半日闲。〔下〕
　　〔音释〕
　　嬷音姆　殡音鬓　諕音夏　熟常由切　滑呼佳切　欹音欺　咄当没切　杂音咱　茸音戎　衬初艮切　踏当加切　及更移切　榻汤打切　发方雅切　煞双鲊切　晌音赏　察抽鲊切　塔汤打切　韫音韵　矮挨上声　邙音忙　摧慈随切
　　第三折
　　〔梁尹上云〕老夫梁公弼。搬的那竹坞庵中郑道姑。在此白云观做个住持。只等我侄儿秦修然得第回来时。老夫自有个主意。昨日照会来。说有一个新官下马。差人接去了。张千。等来时报我知道。〔张千云〕理会的。〔秦修然上〕〔诗云〕十载寒窗积雪余。读得人间万卷书。到头还藉文章力。象简罗袍上玉除。小官秦修然是也。自从离了叔父。前往京师。进取功名。不想果遂其忘。一举状元及第。某奏过圣人。说叔父养育之恩。未尝有报。思得相近地方。以便侍养。谢圣人除授郑州通判。今来赴任。须先见俺叔父去。张千。报复去。道有州判下马也。〔张千云〕理会的。禀爷。新官到了也。〔梁尹云〕道有请。〔正末见科〕〔梁尹笑科云〕兀的不是侄儿秦修然。你得了官也。〔秦修然云〕托赖叔父之庇。请上受侄儿几拜。〔做拜科〕〔梁尹云〕张千。一壁厢安排筵席。与状元庆喜。寻一个幽静之处。纔好讲话。张千。快唤出嬷嬷来者。〔张千云〕嬷嬷。老爷呼唤。〔嬷嬷上见科云〕老相公呼唤老身。那厢使用。〔梁尹云〕嬷嬷。你去白云观中。和那道姑说知。道老相公借你观中待客。只拣个幽静去处。打扫一间。嬷嬷。你先去。老夫随后便来也。〔嬷嬷云〕理会的。〔下〕〔梁尹云〕状元。老夫和你白云观中走一遭去来。〔同下〕〔正旦引小姑上云〕自从梁公弼相公请我到这白云观中。做着个观主。倒大来好是幽静快乐也。只是秦修然知他在那里。教我如何放的下。〔唱〕
　　【正宫端正好】本弹的是一曲凤求凰。倒做了三迭阳关令。淹然的诉不尽满腹离情。那清风明月悠然静。只少一个知音听。
　　【滚绣球】这秀才每忒浅情。忒薄幸。抵多少破钗分镜。他一去了恰便似线断风筝。我守着这一盏半明不灭的灯。听了些长吁短叹声。我将一个枕头儿倚定。都则道打坐到天明。只为那山遥水远人何在。因此上枕剩衾余梦不成。阁不住两泪盈盈。
　　〔云〕小姑。休打搅我。我是歇息咱。你去门首看者。若有人来时。报复我知道。〔小姑云〕理会的。〔嬷嬷上云〕领着老相公的言语。到白云观中走一遭去。可早来到也。小姑报复去。道有嬷嬷来了也。〔小姑报科云〕师父。有嬷嬷来了也。〔正旦做惊科云〕諕我这一惊。道有请。〔见科〕〔正旦云〕稽首。嬷嬷请坐。小姑看茶。嬷嬷那里来。〔嬷嬷云〕我一径来望姑姑。我觑了姑姑年纪这般幼小。又聪敏俊俏。出家做甚么。〔正旦云〕嬷嬷说起来呵。也话长哩。〔唱〕
　　【幺篇】俺祖宗为上卿。做左丞。也是俺宿缘善庆。可不道户列簪缨。我须是富里长。富里生。又不是爷娘将我来不聘。我出尘寰甘分修行。我心如皓月连天静。性似寒潭彻底清。休想有半点俗情。
　　〔嬷嬷云〕姑姑。你这般年纪幼小。嫁一个官员士户。穿罗着锦。梳妆打扮。可不强似出家。老身曾听的人说。这出家人多有害相思病的。〔正旦云〕这嬷嬷是甚么言语。〔唱〕
　　【叨叨令】那一个出家儿抹着脂胭颈。那一个出家儿直恁般淫邪性。那一个出家儿肯接了俗人定。那一个出家儿害过相思病。其实我便说不得也波哥。我便说不得也波哥。则我外相儿怕不道多清正。
　　〔嬷嬷云〕老身奉着相公言语。着我与你说。要借你这观中待一客官饮酒哩。〔正旦云〕嬷嬷。这的是祝寿的道院。外观不雅。荤了锅灶不可。〔嬷嬷云〕我说你不肯。老相公早来也。〔正旦云〕老相公来时。我自有话说。〔梁尹上云〕那姑姑说甚么。〔嬷嬷云〕他道荤了锅灶不肯。〔梁尹云〕我自过去和他说。〔见科〕〔正旦云〕稽首。〔梁尹云〕姑姑。我一径的来借你观中静房一间。安排酒肴。管待个客官。〔正旦云〕相公。这的是祝寿的道院。外观不雅。荤了锅灶。〔梁尹云〕便荤了有谁知道。〔正旦云〕做的个亵渎么。荤了锅灶不中。〔梁尹云〕真个不肯。〔正旦云〕不可不可。跳出俺那七代先灵来。我也不肯。〔梁尹云〕既然不肯。则借你这庵中与新状元待一杯茶。〔秦修然上云〕既然不可。侄儿回去罢。〔梁尹云〕则待一杯茶便行。姑姑。你与新状元厮见咱。〔旦见正末科云〕稽首。〔梁尹云〕不吃茶也罢了。我与新状元回私宅中饮酒去。〔正旦扯正末衣服科云〕相公在这里坐坐不妨事。〔梁尹云〕这里是祝寿的道院。外观不雅。〔正旦云〕有谁知道。〔梁尹云〕荤了你那锅灶。做的个亵渎么。〔正旦云〕外边有一个小锅儿哩。〔梁尹云〕姑姑。你陪着新状元这里坐一坐。我看些酒肴去也。〔下〕〔正旦云〕秦修然。你在那里来。〔秦修然云〕你是鬼。靠后些。〔正旦唱〕
　　【倘秀才】我为你呵捱了些更长漏永。受了些衾寒枕冷。我巴到你黄昏盼到你明。思旧约。想归程。可着我久等。
　　【滚绣球】那秀才每谎后生。好色精。一个个害的是传槽病症。嘱付你女娘们休惹这样酸丁。恁琴书四海游。关山千里行。您去处渺无踪影。则被你引得这倩女离了魂灵。〔秦修然云〕你是个鬼。远着些儿。〔正旦云〕你是鬼。我不是鬼〔秦修然云〕我怎生是鬼。〔正旦云〕你既不是鬼呵。〔唱〕为甚么不将这九经书籍灯前看。可将那三弄瑶琴月下听。行浊言清。
　　〔梁尹上做打听咳嗽科〕〔正旦云〕休大惊小怪。则怕老相公听的。〔梁尹云〕我听的多时了也。〔正旦扯秦修然跪科〕〔梁尹云〕你两个可早招了也。姑姑。这祝寿的道院。可不道荤了你锅灶。可不道外观不雅。姑姑。你晓的么。道可道。非常道。名可名。非常名。今人修道。不依正道。少使贪嗔。莫使奸狡。姑姑心正不邪。这个便是正道。新状元。你好个读书人。凭着你十年穷蠹简。一举跳龙门。刬地不思金榜日。只待暗约楚台云。有这等姑姑。更有这等秀才。又有这等老夫。〔词云〕你可甚端冕临三辅。调弦理万民。刬的点检他这姻缘簿。花判他这有情人。姑姑好出家人也。〔词云〕你那布袍笼夜月。丫髻挽秋云。本是清风明月客。倒养着金马玉堂臣。一个是这听琴的汉司马。一个是这修道的卓文君。你虽常餐素饭。元不断真荤。那肯看经卷。单想结婚姻。宵宵花烛会。夜夜洞房春。一声明钟响。须索拜天尊。火速穿道服。连忙系法裙。里衣无暇着。头发乱纷纷。不曾将手洗。便去把香焚。你也这般亵污三清殿。何不推翻李老君。姑姑。你可怕么。〔正旦云〕可知怕哩。〔梁尹云〕你要饶么。〔正旦云〕可知要饶哩。〔梁尹云〕既是这等。你还了俗。嫁了秦修然。请受了五花诰驷马车。做了夫人县君。可不好那。〔正旦云〕多谢了老相公。〔梁尹云〕你看他一让一个肯。〔正旦唱〕
　　【尾煞】到来日整云鬟复对菱花镜。我再不绽口儿念着道德经。坐处坐行处行。情厮投意厮称。到今朝酒半醒。入罗帏掩绣屏。只等的画烛灯昏夜寂静。宝篆氤氲爇金鼎。枕头儿上那些风流兴。休道俺姑姑每不志诚。便跳出那上八洞神仙把我来劝不省。〔同秦修然下〕
　　〔梁尹云〕今日成合了侄儿这桩亲事也。安排酒馔。与秦修然贺喜走一遭去来。〔下〕
　　〔音释〕
　　剩音盛　俗词疽切　荤音昏　永于景切　倩浅去声　蠹音妬　刬音产　绽士谏切　篆传去声　氤音因　氲于君切　爇如夜切
　　第四折
　　〔小姑上云〕小姐还俗去了也。撇得我独自一个。在此孤孤另另。如何度日。不如也寻个小和尚去。〔老道姑上云〕我梁公弼的夫人。自从送郑小姐出家。不意害了个心疼的病。整整卧了三年。今日方纔痊可。那郑小姐这等薄情。他便不来看我也罢了。难道小姑也差遣不得。再不相问一声。我如今到那竹坞庵去。看他修行何如。〔做惊科云〕怎么门上是郑州封皮封锁了。好是奇怪。待我问去。〔做对古门问科云〕借问一声。这庵里的郑道姑那里去了。〔内应云〕搬在州西白云观里做住持去了。〔老道姑云〕我再寻到白云观去。〔做到叩门科云〕观里有人么。〔小姑上云〕谁叫。〔开门见科云〕原来是郑师父。〔老道姑云〕我问你。你家小姐那里去了。〔小姑云〕一言难尽。我小姐尘心不凈。纔出家不多几时。便引了一个秀才。每夜来听琴。听出来了。那秀才可也薄情。他去上朝取应。辞也不来辞一辞。害的我小姐做了相思病。常要个死。你道这样人怎么出的家。〔老道姑云〕元来如此。我若不害心疼。等我来打落他一个没面皮纔好。〔小姑云〕老师父。你为何也害相思病。心疼起来。〔老道姑云〕谇。把我老人家也说这等话。〔小姑云〕我小姐正是心疼。在庵里长吁短叹的。却是本州岛大爷到庵里来看见我家小姐。道他生的好。请到白云观做住持。连我也搬来了。谁想那秀才一去中了状元。如今小姐还了俗。嫁他做夫人去了。〔道姑云〕入娘的。我当初不要你出家。你强要出家。如今忍不的。可跟的人去了。你便上天入地我。着锹撅出你来。〔做行科云〕转过隅头。抹过屋角。则这里便是新状元的宅子。不必报复。我自到他厅上坐着。看他两口儿怎生出来见我。〔正旦同秦修然上云〕谁想有今日也呵。〔唱〕
　　【双调新水令】成就了碧桃花下凤鸾交。怕甚么出家儿被教门中耻笑。那里也灵丹腹内安。经卷向杖头挑。月夕花朝。将一阵黄粱梦忽惊觉。
　　〔云〕呀。元来是我师父。〔见科老道姑云〕小姐。你当初怎生出家来。〔正旦唱〕
　　【乔牌儿】几曾见出家的有下稍。趁如今我青春尚年少。〔老道姑云〕我教你弹琴。正要清心养性。倒教你引老公不成。〔正旦唱〕倒是我卓文君一曲求凰操。早把那汉相如引动了。
　　〔老道姑云〕你要成亲。也少不得请你那亲眷。怎么不着我知道。〔正旦唱〕
　　【鴈儿落】别不曾将亲眷邀。那里把你个姑姑告。〔老道姑云〕你为甚么事便还了俗。〔正旦唱〕我这有宿缘的要还俗。〔老道姑云〕我到道録司告去。不道的饶了你哩。〔正旦唱〕哎。你个有火性的便何须闹。
　　〔老道姑云〕你既是出不的家。谁教你出家。〔正旦唱〕
　　【得。胜令】呀。大古来人怨语声高。怎知俺父母有盟约。你待要锯倒连枝树。分开比翼鸟。未曾出胎胞。早指腹成亲了。直到的今朝。纔得这夫妻成对好。
　　〔云〕请老相公劝一劝姑姑罢〔梁尹上云〕怎生大惊小怪的。〔正旦云〕老相公来了。须劝老师父一劝。〔梁尹云〕他若再闹呵。我送他道録司去。拷打他下半截来。那老道姑在那里。〔正旦云〕在前厅上坐着哩。〔梁尹做见科云〕兀那老道姑。看老夫面上。完成了他两口儿前程罢。〔老道姑云〕兀的不是老相公。〔梁尹云〕兀的不是我夫人。〔老道姑云〕我丢了冠子。脱了布衫。解了环绦。我认了老相公。不强如出家。〔正旦云〕老师父。你怎生便是这等。当初谁着你出家来。〔老道姑云〕我则有这个老公。〔正旦云〕我也不曾有两个。〔唱〕
　　【甜水令】你只待掀倒秦楼。填平洛浦摧翻祅庙。不住的絮叨叨。为甚么也丢了星冠。脱了道服。解了环绦。直恁般戒行坚牢。
　　【折桂令】多应是欲火三焦。一时焰起。遍体焚烧。似这等难控难持。便待要相偎相傍。也顾不得人笑人嘲。想着你瘦嵓嵓精神渐槁。何况我娇滴滴颜色方妖。〔老道姑云。〕他原是我相公。被土贼赶散也。比你偷的。〔正旦唱〕你既有夫主相抛。我岂无亲事堪招。总不如两家儿各自团圆。落的个尽世里同享欢乐。
　　〔都管上云〕老汉是那郑小姐家院公。与小姐送斋粮道服来。俺到庵里。不见小姐。人说他搬在白云观做了观主。我又寻到白云观去。元来还俗去了也。这个是他宅子。我自过去。〔做见科云〕小姐。我与你送斋粮道服来了。你怎么又还了俗。〔正旦唱〕
　　【沽美酒】这一领新道袍。似千里赠鹅毛。路远风尘你动劳。争知我衣冠改了也。不是做夫人便妆幺。
　　【太平令】想这段前程非小。俺出家的福分难消。但则要捉对儿云期雨约。便是俺师徒每全真了道。我着你记着。想着。不曾忘了。常言道一还一报。
　　〔梁尹云〕这新状元你认的么。〔老道姑改扮科云〕我不认的。〔梁尹云〕他就是我在南阳时同僚秦思道的孩儿。叫做秦修然。〔夫人云〕可知道来。他原与郑彩鸾指腹成亲的。孩儿。你早和俺说知。也省得我这般聒絮。〔梁尹云〕如今我夫人认着老夫。姑姑又与新状元成了亲事。天下喜事无过夫妇团圆。便当杀羊造酒。做个大大庆喜的筵席。〔正旦唱〕
　　【离亭宴煞】咱如今把围棋识破了输赢着。瑶琴弹彻相思调。这婚姻是天缘凑巧。稳坐了七香车。高揭了三檐伞。请受了金花诰。再不赴偷香窃玉期。再不事炼药烧丹教。从此后无烦少恼。便不能随他箫史并登仙。只情愿守定梁鸿共谐老。
　　〔音释〕
　　锹粗消切　撅与掘同　觉音叫　约音杳　锯音据　祆音轩　掀音轩　叨音刀　嘲之稍切　嵓音岩　乐音涝　着昭上声　辏仓救切
　　题目　郑彩鸾草庵学道　
　　正名　秦修然竹坞听琴
　　秦修然竹坞听琴杂剧终

《元曲选》　河南府张鼎勘头巾杂剧　（明）臧晋叔 编
　　河南府张鼎勘头巾杂剧　　（元）孙仲章 撰
　　●河南府张鼎勘头巾杂剧目录
 
　　第一折 
　　　〔音释〕 
　　楔子 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　赵令史为吏见钱亲王小二好斗祸临身　正名　望京店庄家索冷债河南府张鼎勘头巾 
　　第一折
　　〔丑扮王小二上诗云〕白云朝朝走。青山日日闲。自家无运智。却道世途艰。自家姓王。排行第二。人都叫我做王小二。祖居南京人氏。母子二人。别无眷属。家中穷窘。朝趁暮食。烧地眠。炙地卧。有那财主人家。见我这等贫苦。可怜见我与些盘缠。买些柴米度日。今朝出来。遇不着一个人。此处有个员外姓刘。我数番定害他。今日到他家去。若见员外。好歹与我些东西。可早来到门首也。你看我那造物。不见一个人。当门卧着一只恶犬。我拿一块砖头打的那狗叫。必有人出来。〔打狗科云〕你看。我那颓命么。狗也不曾打的着。倒打破了一个尿缸。如之奈何。我则推狗咬了我的腿。〔做叫科〕〔旦上云〕妾身乃刘员外浑家。正在家中闲坐。门外怎生大呼小叫的。我试看咱。开了这门。甚么人打破这尿缸来。〔见王科〕〔骂云〕你这穷弟子孩儿。那一遭不与你些盘缠。你怎么打破我的缸。〔王小二云〕这娘子好不晓事。你家的狗咬了我的腿。倒还骂我。〔旦云〕我不和你闹。等员外出来。和你说话。〔正末扮刘员外带酒上云〕自家姓刘名平远。祖居南京人氏。平昔好饮的几杯儿酒。爱读的两行儿书。颇有些家私。人都叫我做刘员外。这城里城外。放着几主儿钱钞。今早索钱去来。饮了几杯酒。可早醉了也。正待歇息。不知甚么人在门首大惊小怪的。我试看咱。〔唱〕
　　【仙吕点绛唇】杜宇伤春。锦莺啼恨。东风顺。则听的叫唤声频。早将我酒力消磨尽。
　　【混江龙】我把这衣衫整顿。急煎煎行出卧房门。悠悠的惊了七魂。忽忽的諕了三魂。脚趔趄难支吾荒冗冗。眼朦胧犹兀自醉醺醺。我这里下阶基转影壁亲身问。问一个事从来历。唱叫缘因。
　　〔云〕大嫂。你和谁闹哩。〔旦云〕你看王小二这穷弟子孩儿。打破我的缸。倒说狗咬了他。他又骂我。〔正末云〕大嫂。你自入去。等我问他。〔问科云〕兀那王小二。为甚么在门首大呼小叫的。欺负谁哩。〔王小二云〕员外。你家的狗咬了我的腿。我怎敢欺负你。〔正末云〕王小二。我不曾歹看你。我的衣服与你穿。我的钱钞与你使便我家狗儿咬了你。可也好商量。没来由闹怎的。他是个妇人家。你是个男子汉。你将不中的言语毁骂他。理上敢不中么。〔王小二云〕小人怎敢毁骂娘子。〔正末云〕噤声。〔唱〕
　　【油葫芦】他是个腰系红裙一妇人。你试议论。有甚事便推天抢地手粘身。〔王小二云〕你家狗咬了我。〔正末云〕你打破我缸。倒说狗咬了。〔唱〕你且休论这两家凭伤损。〔带云〕常言道男不和女斗。王小二。〔唱〕你先合该笞四十批头棍。〔带云〕你骂了人。倒说你是。〔唱〕你没事哏。没事村。则你那帮闲钻懒腌身分。到官中也不索取词因。〔带云〕我若和你一般见识呵。〔唱〕
　　【天下乐】敢拖到官中拷断你筋。哎。你个乔人。情性村。则你那泼言语赖人不本分。着我待饶来怎地饶。待忍来怎地忍。恨不的莽拳头嘴缝墩。
　　〔云〕是谁家的狗咬着你来。〔王小二云〕你家的狗咬着我来。〔正末云〕你道我家狗咬着你。众街坊试看咱。若是我家狗咬他。我便写与你保辜文书。若不曾咬着。你便陪我缸来。〔街坊云〕员外说的是。俺看他这条腿不曾咬着。〔王小二云〕不是这条腿。是那一条腿。〔街坊云〕也不曾咬。〔正末唱〕
　　【醉中天】谁小二哥休心困。觑两条腿辨清浑。羞的那厮一柄脸通红似绛云。他慌遮掩忙身褪。瞒不过相识街坊众亲。定睛觑认。并无些咬破牙痕。
　　〔云〕原来不曾咬着。这弟子孩儿这等图赖人。〔王小二云〕这等恶狗。你养他怎的。〔正末唱〕
　　【金盏儿】俺这犬吠柴门。和月待黄昏。只除是盗贼不敢来相近。〔带云〕若是闲人呵。〔唱〕无过是摇头摆尾弄精神。他可也能熬鞭杖打。不弃主人贫。我则理会妻贤先嫁主。这的是恶犬护三村。
　　〔王小二云〕员外。你轻呵轻君子。重呵重小人。怎将狗比我。〔正末云〕我这富汉打死你这穷汉。则苦了几文钱。〔王小二云〕你说这等大话。我大街上撞见你。一无话说。僻巷里撞见你。我杀了你。〔旦云〕好也。这厮不只是说出来。一定做出来。问他要一纸生死文书。一百日以里。但有头疼脑热。都是你。一百日以外并不干你事。〔正末云〕做甚么哩。〔旦云〕王小二要杀了你。我问他要保辜文书。〔正末云〕大嫂。他怎敢杀人。王小二你听者。〔唱〕
　　【赚煞】你伏低呵自商和。我寻罪责官司问。若不看解劝街坊面分。小后生从来火性紧。发狂言信口胡喷。自评论。口是祸之门。我劝你言词休记恨。减了些性粗性蠢。则要你妆痴妆坌。〔王小二云〕员外。是我的不是了。我与你陪礼。取一缾儿酒。请员外饮一杯罢。〔正末唱〕何须你倒擎着酒盏去求人。〔同旦下〕
　　〔王小二云〕钞又不曾讨的。又着员外怪了。讨了我一纸保辜文书。总只是一时间言语差错。连忙伏低做小。也是迟哩。则我这无钱的真个不好。天那。兀的不穷杀王小二也。〔下〕
　　〔音释〕
　　窘君上声　趁嗔去声　趔郎耶切　趄且去声　哏很平声　腌掩平声　辜音姑　褪吞去声　喷平声　蠢春上声　坌滂闷切
　　楔子
　　〔旦上云〕妾身刘员外的浑家是也。我瞒着员外。和那太清庵王知观有些不伶俐的勾当。我则待所算了员外。急切里无个计策。不想王小二要杀员外。我就问他要了一纸保辜文书。我着人寻王知观去了。这早晚敢待来也。〔凈扮道士上云〕道可道。真强盗。名可名。大天明。小道太清庵王知观。这本处刘员外的浑家。俺与他有些小勾当。他着我所算了那员外。争奈无个下手处。他今日着人来叫我。须索走一遭去。来到这门首也。道可道。〔旦见科云〕你来了也。〔凈云〕稽首。〔旦云〕有件事和你说。前日王小二打破了俺家尿缸。员外闹了几句道。俺这富汉打杀你这穷汉。则苦了几文钱。那王小二便道。我大街撞见你。一无话说。若僻巷里撞见。我杀了你。我就着这事问王小二要了一纸保辜文书。明日员外出城索钱去。你跟到无人去处。将他所算了。我要两件信物。芝麻罗头巾。减银环子。若杀了时来回我的话。咱两个永远做夫妻。可不好也。〔凈云〕我知道。凭着俺这等好心。天也与俺半碗饭吃。〔同下〕〔正末上云〕自家刘员外的便是。城外索钱去来。众兄弟留我多饮了几杯酒。迎着这风。不觉的酒上来了。我下马来。把马拴在树上。我去那柳阴下且歇息咱。〔唱〕
　　【仙吕赏花时】落日西园花正浓。扑面东风酒力涌。全不省上青骢。只记得金锺漫捧。直劝我吃的到喉咙。
　　【幺篇】你觑那芳草浑如蜀锦蒙。残照堪为烛影红。垂柳作帘栊。暂撇下心烦意冗。醉卧绿阴中。
　　〔做睡科〕〔凈上杀末科云〕我杀了刘员外也。拿着这芝麻罗头巾减银环子。回大嫂话去来。〔下〕〔街坊上云〕刘员外娘子。不知是甚么人杀了员外也。〔旦上云〕众街坊。甚么人杀了俺员外。〔街坊云〕知道是甚么人。〔旦云〕别无雠人。则是王小二。到他家试问咱。早到门首也。〔唤科〕〔王小二上见科〕〔旦云〕好也。你与了我保辜文书。不上十日。就把员外杀了。明有王法。我和你见官去来。〔王小二云〕我门也不曾出。可怎么冤我杀了员外。谁人与我做主咱。〔下〕
　　第二折
　　〔凈扮孤领张千祗候上诗云〕官人清似水。外郎白如面。水面打一和。胡涂成一片。小官本处大尹。今日升厅。坐起早衙。张千喝撺箱。〔旦拖王小二上云〕冤屈也。〔孤云〕甚么人叫冤屈。拿将过来。〔张千云〕当面。〔旦王小二跪科〕〔孤云〕告甚么。说你那词因来。〔旦云〕妾身是刘平远浑家。当初一日。这王小二打破俺家尿缸。俺员外与他相嚷。说道。俺这富汉打死你这穷汉。则苦了几文钱。王小二道。我大街上撞见你。一无话说。僻巷里撞见你。我杀了你。我就问他要了一纸保辜的文书。不上十日。俺丈夫出城索钱去。被王小二杀死。大人与我做主咱。〔孤云〕他口里必律不刺说了半日。我不省的一句。张千。与我请外郎来。〔张千云〕当该何在。〔赵令史上云〕自家赵仲先的便是。在这府里做着个把笔司吏。正在司房里攒造文书。相公呼唤。须索见咱。〔见科〕〔孤云〕哥。定害了你一日酒。肚里疼了一夜。〔做谢科〕〔令史云〕相公你坐着。百姓每看见哩。兀那妇人。你告甚么。〔旦云〕告人命事。王小二立了保辜文书。不上十日。在城外杀了俺丈夫刘平远。令史与妾身做主咱。〔王小二云〕令史可怜见。小人怎敢杀人。〔令史云〕你立了保辜文书。不上十日。杀了刘平远。不是你是谁。不打不招。张千与我打着者。〔打科〕〔王小二云〕我那里受的这般拷打。我屈招了罢。大人。是我杀了刘员外来。〔令史云〕他既招了。上了枷。下在牢中去。〔王小二云〕天那。教谁人救我也。〔张千押王小二下〕〔孤云〕还有芝麻罗头巾。减银环子。不见下落。〔令史云〕兀那妇人。你且随衙伺候。明日再问。〔旦云〕我且回去。明日再来。〔下〕〔孤云〕令史。咱两个问了这件事。无甚勾当。且回私宅喝三瓯冷酒去来。〔同下〕〔张千上诗云〕手执无情棒。怀揣滴泪钱。晓行狼虎路。夜伴死尸眠。我张千今日方纔有些儿油水。牢中取出王小二来。〔王见科〕〔张千云〕脊背打三十杀威棍。〔王小二云〕哥哥。可怜见。〔张千云〕我饶了你。开了门入牢去。〔王入牢科〕〔张千云〕关上这门。等我略盹一盹。〔做睡科〕〔丑扮庄家上云〕自家是个庄家。在这望京店住。与俺妳妳两个过日。每日入城卖草。兀那高房子里赊了一担草。今日索也无钱。明日索也无钱。俺妳妳说我换嘴吃了。今日再去索那钱去。〔走科云〕可早来到也。青天白日关着门哩。〔做打门科云〕叔待。开门来。〔张千惊醒科云〕呀。提牢官人来了。且慢者。若是官人呵。拽动铃索。可怎生打的门响。〔开门见科〕〔丑云〕叔待。还我草钱来。〔张千笑云〕我正寻你哩。你替我打个草苫儿。我还你草钱。〔背云〕我把这厮赚入牢去。〔做拿匾担撺入牢科〕〔丑云〕将我的来。〔张推丑入牢科〕〔丑云〕叔待。怎生黑洞洞地。〔张千做开天窗科〕〔丑云〕怎生你家都是木板上生出人头来。他不咬人么。将草来。我替你打苫子。〔打苫科〕〔令史上云〕可早来到也。我拽动这铃索。〔张千云〕提牢官来了。这厮可怎生是好。〔做枷丑丑怕科张千云〕休言语。你但言语。我就打死你。〔做开门科〕〔令史云〕你休要了囚人的钱。放松了他。〔张千云〕不敢。〔令史云〕拿过王小二来。兀那厮。还有两件赃仗未完。是芝麻罗头巾减银环子在那里。〔王小二云〕哥。我也是屈招了的。委实没有。〔令史云〕不打不招。张千打着者。〔打科〕〔王小二云〕。我受不过这打。我招了罢。有有有。在萧林城外瘸刘家菜园里井口傍边石板底下压着哩。〔令史云〕今日该谁当直。〔张千云〕小人当直。〔令史云〕则今日你手里要头巾环子。你画了字者。〔张千云〕我知道。〔令史云〕我这一向不曾查点这囚犯。〔张千云〕哥哥。这个不该你管。该胡令史管。〔令史云〕这个是甚么贼。〔张千云〕这是偷马的。〔令史云〕这个是甚贼。〔张千云〕这是剪绺的。〔令史问丑云〕这个是甚么贼。〔张千云〕这是泼皮贼。〔令史云〕我正要打这泼皮贼。〔做打科云〕我直打的你认的我便罢。泼皮贼。泼皮贼。〔下〕〔张放丑出科云〕你且去。明日来讨草钱。〔丑云〕讨您娘的汉子。我草钱也不要了。〔下〕〔张千云〕我把王小二监好了。〔王小二云〕哥也。放松些儿。〔下〕〔张千云〕则今日取头巾环子走一遭去。〔下〕〔丑慌走上凈跟上做撞科〕〔丑云〕哎哟。他又来打我了。〔做走又撞凈掉帽子科〕〔丑云〕我只道是那戴翅儿的。元来是个牛鼻子。〔凈拾帽掉烧饼丑抢饼科云〕好烧饼。香香的。〔凈云〕送与你吃了罢。〔丑云〕好人好人。〔凈云〕哥。你在那里来。〔丑云〕兀那高房子那人家少我一担草钱。今日索也不与。明日索也不与。俺妳妳说我换嘴吃了。今日又去索钱。那人家青天白日关着门。着我叫开门。里头看不见人。我说哥怎生黑洞洞地。他望上一搠。就明明的。他一屋里都是木板上生出人头来的。他着我打草苫儿。正打之间。外厢有人叫门。他慌了。拿过一块板来。上头有个窟笼。套在我脖子上。把我撇倒。教我休言语。则见外面走将一个人来。头上两个翅儿。他说道拿过王小二来。问他要芝麻罗头巾减银环子。王小二说。我不知道。天那。把王小二只管打。打的王小二浑身血胡淋刺的。王小二道。有有有。在萧林城外瘸刘家菜园里井口边石板底下压着哩。〔凈听走下科〕〔丑云〕那戴翅儿的团团看转来。问是甚么贼。那人平白地揣与我个贼名儿。他道我是泼皮贼。哥也。你是聪明的人。你道可有泼皮贼么。〔做回头看科云〕呀。这弟子孩儿可去了。我恰似见鬼的。则管说。我也去也。〔下〕〔凈慌上云〕这里便是瘸刘家菜园。我跳过去〔张千撞上〕〔凈下科〕〔张千云〕原来是个牛鼻子。我不是官身。忙赶上打他一顿。这是瘸刘家菜园。〔做跳墙科云〕这是井口边。〔做石板下取巾环跳出科云〕赃物有了也。王小二。我倒替你愁哩。〔下〕〔外扮府尹引祗候上张千喝云〕早衙清凈。人马平安。〔府尹诗云〕擎鞭壮士厅前立。捧臂佳人阁内行。沉醉早筵方欲散。耳边犹听管弦声。小官完颜。女真人氏。完颜姓王。普察姓李。幼年进士及第。累蒙擢用。颇有政声。今为河南府尹。此处官浊吏弊。人民顽卤。御赐我势剑金牌。先斩后奏。差某往此审囚刷卷。便宜行事。专一削除滥官污吏。禁治顽鲁愚民。早已赴任三日也。今日升厅。坐起早衙。张千。唤将当该司吏来。〔张千云〕理会的。当该司吏。老爷呼唤。〔令史上云〕张千。唤我怎的。〔张千云〕哥哥。这个老爷不比前任的。好生利害。〔令史见科〕〔府尹云〕兀那令史。有甚么合佥押的文书。将来我看。〔令史递文卷科云〕文卷在此。〔府尹云〕这一宗是甚么文卷。〔令史云〕在城王小二杀了刘平远。赃仗明白。问成死罪。只等大人判个斩字。拿出去杀了罢。〔府尹云〕将一行人解将过来。〔张千押王小二上〕〔令史云〕兀那王小二。到那边不要言语。问着是你杀了刘平远来。你道是。我就拿你出去只一刀杀了。也是伶俐。〔王见跪科〕〔府尹云〕老夫观察人情。看了王小二不是个杀人的。就中必有暗昧。兀那王小二。你有甚么不尽的词因。我根前实诉者。老夫与你做主。〔令史云〕大人。他无词因了也。〔王小二云〕我待要说来。又打我。也罢也罢。是我杀了刘平远来。无甚词因。〔府尹云〕罪人口里既说无甚词因。则管里问他怎的。将笔来判个斩字。拿出去杀坏了者。〔押小二出科小二云〕天那。着谁人救我也。〔正末扮张鼎上云〕自家姓张名鼎。字平叔。在这河南府做着个六案都孔目。想俺这为吏的人。非同容易也。大凡掌刑名的有八件事。可是那八件事。一笔札。二算子。三文状。四把法。五条划。六书契。七抄写。八行止。〔诗云〕这的是书案傍边两句言。一重地狱一重天。翰林风月三千首。怎似这吏部文章二百篇。〔唱〕
　　【南吕一枝花】虽是个判行的旧状词。合干办新公事。出司房忙进步。登涩道下阶址。又无甚过犯公私。把文卷依节次。请新官题判时。先呈与个押解牒文。后押上个拘头佥字。
　　【梁州第七】我从来甘剥剥与民无私。谁敢道另巍巍节外生枝。我向吓魂台把文案偷窥视。见一人高声叫屈。我这里低首寻思。多应被拷打无地。全没那半点儿心慈。想危亡顷刻参差。端的是垂命悬丝。正厅上坐着个■〈忄敝〉■〈忄敝〉问事官人。阶直下排两行恶哏哏行刑汉子。书案边立着个响珰珰责状曹司。为甚事咬牙切齿。諕的犯罪人面色如金纸。见相公判个斩字。慌向前来取台旨。便待要血泊内横尸。
　　〔云〕张千。这是甚么人。这等叫屈称冤。〔张千云〕哥哥。他是王小二。杀了刘员外。赃仗俱明。如今拿出去施刑去也。〔正末云〕则他便是在城的王小二。我多听的人说。这厮好生冤屈。张千。你且留人者。等我见了大人。自有个道理。兀那王小二。我这一过去。救的你。休欢喜。救不的你。休烦恼。〔做进见科〕〔府尹云〕下官一路上来听的人说。这河南府有个能吏张鼎。刀笔上虽则是个狠偻罗。却与百姓每水米无交。张鼎。你有甚么合佥押的文书。拿来我看。〔正末云〕大人。张鼎有合佥押的文卷。〔府尹云〕既有佥押的文卷。拿将来发落。〔正末云〕文卷在此。〔府尹云〕是那几件你说。〔正末唱〕
　　【牧羊关】这的是行恶的供成招伏。〔府尹云〕这一宗呢。〔正末唱〕这是打家贼责下口词。〔府尹云〕这是甚么文卷。〔正末唱〕这的是远仓粮犹未关支。〔府尹云〕这一纸呢。〔正末唱〕这的是再修理道路桥梁。〔府尹云〕桥梁道路。库狱仓廒。都是合管的。便该修理去。又这一宗文卷呢。〔正末唱〕这的是重盖下仓廒库司。〔府尹云〕这一宗呢。〔正末唱〕这的是亲兄弟争田土。〔府尹云〕这个呢。〔正末唱〕这的是亲女壻赖了家私。〔府尹云〕这一宗呢。〔正末唱〕这的是相斗争商和状。〔府尹云〕这宗可是甚么文书。〔正末唱〕大人这的是打杀人也未检尸
　　〔府尹云〕张鼎。再有甚么文书佥押。〔正末云〕别无了。张千收过了者。〔府尹云〕张鼎。我听得你替俺官府每办事的当。又各处攒造文书。一年光景。好生驱驰。与你一个月假限。休来衙门里画卯。赏你一羫羊。十瓶酒。还家歇息去。〔正末云〕多谢了大人。〔出门科〕〔张千云〕哥哥。王小二的事如何。〔正末云〕嗨。你看我可忘了。再转去波。〔做进见科〕〔府尹云〕张鼎。你转来有何事。〔正末云〕大人。张鼎行至禀墙边。见一个待报的囚人。称冤叫屈。知道的说那厮怕死。不知道的则说大人新理任三日。敢错问了事么。〔府尹云〕张鼎你不知。〔正末云〕是。张鼎不知。这桩事该谁管。〔府尹云〕该赵令史管。〔正末云〕赵令史。这事该你管。〔令史云〕你也多管。干你甚事。〔正末云〕赵令史。借你那文卷来我看。〔令史云〕看甚么。你多管事的人。〔正末云〕我是六案都孔目。也合教我看这宗文卷。〔令史云〕兀那文书。你看你看。〔正末看科云〕大人可知王小二那厮称冤叫屈。这文书不中使。〔令史云〕怎么不中使。你要买肉吃那。〔正末云〕四下里无墙壁。〔令史云〕大人在露天里坐衙哩。〔正末云〕这上面都是窟笼。又无招伏。无赃仗。〔令史云〕这头巾环子便是赃仗。〔正末云〕既有赃仗。可怎生前官手里不结绝。直到如今。〔令史云〕因为近日方纔追的那头巾环子出来。〔正末云〕你将那头巾来我看。〔令史云〕兀的头巾。你看。〔正末看科云〕这头巾放在那里。〔令史云〕在萧林城外瘸刘家菜园里井口傍边石板底下压着来。〔正末云〕哦。在萧林城外十里田地瘸刘家菜园里井口傍边石板底下压着来。这官司打勾多少时了。〔令史云〕这厮坐半年牢也。〔正末云〕这官司打勾半年。这头巾是谁取来。〔张千云〕是小人去取来。〔正末云〕张千。是你去取来。那井是枯井。可是有水的井。〔张千云〕是打水浇畦的井。〔正末云〕哦。原来是打水浇畦的井。大人。这人情可推。看这头巾在萧林城外瘸刘家菜园里井口傍边石板底下压着半年也。恰纔张鼎接在手里看。落在地下可也染上尘土。休说有水的井。大人寻思波。〔唱〕
　　【贺新郎】这头巾在菜园里埋伏许多时。可怎生无半点儿尘丝。一星儿土渍。〔令史云〕瘸刘家菜园里井口边大石板压着。怎么得泥来。〔正末唱〕那更这减银上因何不见生涩。则他这一春雨何曾道是住止。〔带云〕大人寻思波。〔唱〕可怎生黑真真的不动个文字。请先生别勘问。告大人再寻思。这厮每其中敢有暗昧跷蹊事。〔做问科云〕谁是原告。〔旦云〕妾身是原告。〔正末云〕兀那妇人。且一壁去。这妇人不是个良人。〔府尹云〕怎生见得他不是良人。〔正末唱〕这妇人晴天开水路。无事设曹司。
　　〔云〕这事好生暗昧。令史。你敢受他私来。〔令史云〕哥也。我若受他一文铜钱害疔疮。〔正末唱〕
　　【牧羊关】我跟前休胡讳。那其间必受私。既不沙怎无个放舍悲慈。常言道饱食伤心。忠言逆耳。且休说受苞苴是穷民血。便那请俸禄也是瘦民脂。咱则合分解民寃枉。怎下的将平人去刀下死。
　　〔云〕赵令史。道不的人性命关天关地也。〔唱〕
　　【隔尾】这的是南衙见掌刑名事。东岳新添速报司。怎禁那街市上闲人厮讥刺。见放着豹子。豹子的令史。则被你这探爪儿的颓人将我来带累死。
　　〔云〕赵令史。你怎生这等葫芦提。〔令史云〕你说大人葫芦提。我告大人去。〔告云〕大人。张鼎说大人葫芦提。〔府尹云〕张鼎道谁葫芦提。〔令史云〕是张鼎说大人葫芦提。〔府尹云〕张鼎。你怎道我葫芦提。〔正末跪云〕大人。张鼎不敢。〔府尹云〕我纔理任三日。你道我葫芦提。这三年我不在这里为官。张鼎。王小二杀了刘平远。错问了事。是前官差了。你怎道老夫葫芦提。我今分付你。限三日问成这件事。我的俸钱与你充赏。若问不成呵。我不道的饶了你哩。哎。〔词云〕你个无端老吏奸猾。将堂官一脚蹅踏。若问成了。我将你喜孜孜赐赏加官。若问不成呵。尝我这明晃晃势剑铜■〈釒算斤〉。〔下〕〔正末云〕你是甚么好外郎。〔令史云〕你是甚么好孔目。我不怕你。只等过了三日。看那个试铜■〈釒算斤〉便是。〔下〕〔正末云〕张千。且将这一行人都收在牢里去。明日勘问。〔唱〕
　　【黄锺煞】这的是三朝干了千年事。一日难捱十二时。唤公人再传示。要推勘王小二。定头梢下■〈木〈巛上夕下〉〉指。为明见费神思。〔带云〕张鼎呵。〔唱〕少不的去司房中闷恹恹傒幸死。〔同下〕
　　〔音释〕
　　盹顿上声　苫声占切　赚音湛　瘸巨靴切　绺音柳　搠音朔　鼻音疲　卤音鲁　刷双寡切　划胡乖切　涩生止切　吓亨美切　参抽森切　差抽支切　■〈亻刍〉粗叟切　■〈忄敝〉音鳖　廒音敖　羫音腔　畦音奚　渍音恣　苞音包　苴音疽　■〈釒算斤〉音闸　勘坎去声　■〈木〈巛上夕下〉〉子伞切　傒音奚
　　第三折
　　〔张千押王小二带枷上云〕王小二。如今张孔目问你哩。看你的造化。且关上这牢门者。〔正末上云〕自家张鼎是也。今日去牢中勘问王小二。走一遭去也呵。〔唱〕
　　【商调集贤宾】没来由惹这场闲是非。亲自问杀人贼。全不论清廉正直。倒不如懵懂愚痴。为别人受怕躭惊。没来由废寝忘食。则俺那不明白该死的在那里。好教我闷恹恹蹙损双眉。则为我一言容易出。今日个驷马却难追。
　　【逍遥乐】我为你亲身临牢内。审问虚实。端详就里。〔云〕可早来到这牢门首也。我拽动这铃索波。〔张千云〕这是孔目来了。〔做开门见科云〕我开开这门。哥哥请进来。〔正末入科云〕张千。拿过王小二来。〔做拿王跪科末云〕兀那厮。你从实说来。〔唱〕若说的半句儿差池。稳情取六问三推。休想我等闲间觑面皮。向我行如何支对。也无那八棒十枷。万死千生。都不到一时半刻。
　　〔云〕兀那王小二。你有甚么不尽的词因。你从实说。你若是不曾杀了刘员外。你怎么知道这头巾在萧林城外瘸刘家菜园里井口边石板底下压着来。你若说的是呵。我与你辨明。说的不是呵。准备下大棒子者。〔张千云〕理会的。〔王小二云〕告孔目停嗔息怒。听小人慢慢的说一遍。小人母子二人。过其日月。争奈家贫。无计所奈。每日向街市求觅钱钞。回家奉母。当初一日到于刘员外门首。则见个狗儿卧着。不见一个人出来。我待打起那狗叫呵。员外定然去来。乞讨些钱钞。我拿起块砖头来。不想打不着那狗。倒打破他门前尿缸。有员外的娘子出来。将小人千骂穷弟子孩儿。万骂叫化头。小人分说不的。他娘子又叫员外出来。道俺有钱的打死你这穷汉。则费得几文钱。小人便道。俺这穷汉。前街里撞见你。一无话说。后巷里撞见你。敢杀了你。那员外倒不言语。他娘子揪住小人。要了一纸保辜文书。写着道。一百日以里。员外但有头疼脑热。抓破小拇指头。也是小人认。一百日以外。不干小人事。不到十日。不知谁人杀了员外。有他娘子将小人告到官中。三推六问。吊拷绷扒。打的小人受不过。只得屈招了。今日相公判了斩字。着我偿命去。若不是孔目哥哥。那里得我性命来。投至今日。得见孔目哥哥呵。似那拨云见日。昏镜重磨。我这冤枉有那天来高。地来厚。海来深。路来长。我说兀的做甚。〔诗云〕小人一一说真实。孔目心下谩评隲。可怜这少吃无穿王小二。怎做的提刀仗剑杀人贼。〔正末云〕一个死罪。好小事儿。你就肯招承了。〔王小二云〕也则是打的慌。我胡攀乱指。〔正末云〕你噤声。〔唱〕
　　【醋葫芦】你道是打的慌胡乱指。不想这头巾在那里。则你那勘时节莫不有甚么外人知。〔张千云〕哥也。这是狱不通风。谁敢来。并无人知。〔正末唱〕取来时不有甚么人见你。〔张千云〕是我张千取来的。并无人见。〔正末云〕勘时节也无人知。取时节又无人见。〔唱〕这公事深藏着暧昧。好教我左猜右忖没端倪。
　　〔云〕张千。这头巾当初是你去取来。〔张千云〕是我取来。〔正末云〕你到瘸刘家菜园里。曾叫那地主和房邻眼同一齐取来么。〔张千云〕不曾叫那地主房邻。我自家跳过墙去取来了。〔正末云〕张千。你不曾叫那地主房邻眼同去取。又是越墙而过。张千。这头巾环子敢是你放在那里。刘员外敢是你杀了么。〔张千云〕哥哥。干我甚么事。〔正末云〕可知不干你事哩。你则与个不应的状子。〔张千云〕怎么把我也问个不应。〔正末云〕你看这厮不中用。休说别的。则说这个问事厅。你来我跟前支了多少钱钞。今日也修理。明日也修理。便无那瓦呵。你也买几个草来苫一苫可也好。〔张千笑科云〕哦。我想起来了也。〔正末云〕张千。你想起甚么来。这等笑。〔张千云〕那一日问王小二头巾环子时。有一个卖草的在这里来。〔正末唱〕
　　【幺篇】听言绝则我沉默默腹内忧。都做了虚飘飘心上喜。则那的便是图财致命杀人贼。〔带云〕张千。〔唱〕你手里要昨日卖草索钱的。〔云〕快与我拿的那个人来。〔张千云〕我拿去。〔正末云〕回来。〔唱〕你听言仔细。〔带云〕你若拿不来。〔唱〕不拿来你身上有灾危。
　　〔云〕你说你拿去。假若你拿一个平人来。我又不认的。你打与我个模样状儿。〔唱〕
　　【幺篇】则他那身材儿长共短。〔张千云〕我试想着。我记的他是个矮的。〔正末唱〕面皮儿瘦共肥。〔张千云〕是个黄甘甘。瘦脸儿。〔正末唱〕他住居村舍可也近城池。〔张千云〕他说住在望京店。我记的他有些苫唇髭■〈髟上力下〉〔正末唱〕你把他眉眼口鼻不记的。怎生则有些苫唇髭■〈髟上力下〉。请你个司功犹自说兵机。
　　〔云〕且将王小二收在一壁者。〔张千云〕王小二牢里去。〔王下〕〔张千云〕我出的这门来。可着我那里寻那卖草的去。〔丑冲上云〕我可索我那草钱去咱。〔张千见打科丑云〕你又来打我你可还我那草钱来。〔张推丑入牢科〕〔正末云〕张千。你来了。你拏的人呢。〔张拏丑跪科云〕则这便是。〔正末唱〕
　　【挂金索】省可里后拥前推。着他向书案傍边立。祗候人悄语低声。休监押休着他跪。〔带云〕孩儿也。〔唱〕你若说实情呵。我可便买与你个合酪吃。〔丑云〕你孩儿肚里正饥哩。〔正末唱〕我则问你言词。你一句句明支对。
　　〔云〕孩儿你姓甚么。〔丑云〕我不知我姓甚么。〔正末云〕你老子可姓甚么。〔丑云〕等我想。哦。我想起来了也。我老子姓李。不知我姓甚么那。〔正末云〕你敢也姓李。〔丑云〕这们说起来。我倒是个随爷种。俺妳妳说来。我有个舅舅姓张。在这衙门里办事。我没处寻他。〔正末云〕孩儿也。则我是你的舅舅哩。〔丑云〕则你便是。怪道一个鼻子。和俺妳妳的一般般样那〔丑拜科做起身看张科云〕■〈口退〉兀那小张儿。你只管打我。他这个是我舅舅哩。〔张打科〕〔正末云〕张千休打孩儿。你吃了饭也不曾。〔丑云〕我吃了也。〔正末云〕你几时吃来。〔丑云〕我去年八月里吃来。〔正末云〕张千。下合酪来与孩儿吃。孩儿。你曾到这里来么。〔丑云〕我这里也曾来。〔正末云〕你来这里。曾见甚么人。说甚话来。〔丑云〕我不曾听的。〔末努嘴科张打科〕〔正末云〕张千。休打休打。下合酪与孩儿吃。〔张千云〕我下合酪去。〔丑云〕哥。多着上些葱油儿。〔正末云〕你出这门时。曾见甚么人来。〔丑云〕我出的这门。不曾见甚么人。我就家去了。〔正末云〕是不曾见人。〔做努嘴科〕〔张打科〕〔正末云〕张千。休打。下合酪去。〔丑云〕这舅舅一个好人。这厮只要打我。〔正末云〕孩儿也。你那时可曾有人问你甚么来。你则从实的说。〔丑云〕我不曾说甚么。也不曾有人问我。〔正末努嘴科张打科〕〔正末云〕张千。休打休打。下合酪去。〔张千云〕我知道。〔丑云〕哥。多着些花椒葱油儿。〔正末云〕你真个不曾说甚么。不曾见人。〔丑云〕道我不曾说。也不曾见人。〔正末努嘴张打科〕〔正末云〕张千。休打孩儿。〔丑云〕你休努你那嘴波。〔张千云〕我下合酪去。〔虚下复上云〕没了合酪也。〔正末云〕你这厮不中用。既没了合酪。就是馒头烧饼。也买几个来。可也好那。〔丑笑云〕舅舅。你不提这烧饼。我想不起来。你纔说这烧饼。我就想起来了。〔正末云〕你可想起甚么来。〔丑云〕当日我来索草钱。他把我拿进牢里来。着我打个草苫儿。正打着哩。则见外厢有人叫门。这厮也害怕。拿起一块板。上面有一个眼子。套在我脖子上。把我扯倒了。他教我休言语。则见外边走将一人来。头上两个翅儿。刚坐下。拿过王小二来。不知说甚么。把那王小二只管打。打的那王小二浑身上下血胡淋刺的。那王小二道。休打休打。有有有。芝麻罗头巾减银环子。在萧林城外瘸刘家菜园里井口边石板底下压着。那人道。我多时不曾打点罪人。问张千道。这个是甚么贼。他回是偷马的剪绺的。问到我跟前。这个是甚么贼。那入娘的平白揣与我个名儿叫做泼皮贼。舅舅。你是个聪明的人。你肯做泼皮贼么。他可放我出去。不知那里走一个人来。和我劈面一撞。撞掉了那厮帽儿。原来是个牛鼻子。〔张千云〕哦。哥也。我去取头巾时。也撞见个牛鼻子来。〔正末云〕孩儿也。那牛鼻子曾问你甚么话来。〔丑云〕他问我来。我把王小二事对他说。他就一道烟去了。〔正末云〕这桩事都在刘员外的浑家身上。我如今唤的他来。定审问出个实情了也。〔唱〕
　　【醋葫芦】听言罢他口内词。不由我心内疑。况兼那婆娘颜色有谁及。他莫不共先生平日有些不怜悧。只他两个同谋设计。我十猜八九是真实。
　　〔云〕张千。着他吃合酪去。〔丑下〕〔正末云〕张千。你去拏刘平远浑家来。〔张千云〕理会的。〔出门科云〕兀那刘员外浑家。衙门里唤你哩。〔旦做醉上云〕妾身刘员外的浑家。俺男儿被王小二杀了。众街坊都来与我解闷。饮了几杯散闷酒。有衙门里着人来唤我。不知说甚么。须索走一遭去。〔见末科〕〔正末云〕这妇人不吃酒来。〔旦云〕是吃闷解酒来。〔正末云〕敢是解闷酒。〔旦云〕是众街坊见死了员外。都替我解闷来。〔正末唱〕
　　【幺篇】你见这恶哏哏公吏排。不是我官不威牙爪威。不招承敢粉碎了望夫石。休则管我跟前声支刺叫唤因甚的。大古是脚踏实地。你从来本性我须知。
　　〔云〕兀那妇人。你近前来。我且问你。你丈夫是谁杀了来。〔旦云〕是王小二杀了他来。〔正末云〕敢不是。王小二说是你的奸夫杀了来。〔旦云〕你说我的奸夫。可是甚么人。〔正末云〕你那奸夫。不是俗人是个先生。〔旦云〕谁道是和尚来。可知是个先生哩。〔正末云〕他可早招了也。那厮被我拿将来了。你如今却要我怎的。〔旦云〕我重重谢你。〔正末云〕你不知道。那文书上面好生不停当。明明都是你起意谋杀员外。我如今替你逐脱了这桩事。你可怎生相谢我。〔旦云〕我送五两银子与孔目买茶果吃。〔正末云〕你与了赵外郎几个银子。〔旦云〕我与了两个银子还说少哩。〔正末云〕我如今拿出那厮来。我一桩桩问的来。你便一桩桩都推在他身上。着他替你员外偿了命。你便无事。你可送我几个银子。〔旦云〕我送孔目五个银子。〔正末云〕既与我五个银子。你画与我个字儿。我明日好讨。〔旦画字科〕〔正末云〕张千。与我牢里取出那厮来。〔张押丑戴囚帽上带枷立左边旦立右边科〕〔正末唱〕
　　【后庭花】待推来怎地推。不招承等甚的。当日个指望待同谐老。今日被意中人连累你。你两个待做夫妻。怎当的官司临逼。阻鸾凤两下飞。跪佳人在这里。枷奸夫在那壁。
　　〔云〕兀那厮。我问的你是。你便点头。问的不是。你便摇头。〔张千云〕兀那厮。你听者。〔正末唱〕
　　【梧叶儿】他道你先主意。〔旦云〕是他先起意来。〔正末云〕是谁先起意来。〔丑点头科〕〔正末云〕兀那厮。是你先起意来。〔张千云〕他说是他来。〔正末唱〕他道都是你的见识。〔旦云〕都是他的见识。〔正末云〕兀那厮。是你的见识么。〔丑点头科〕〔正末唱〕他道和你整二载暗偷期。〔旦云〕那里有二载。纔半年也。〔正末云〕兀那厮。是半年么。〔丑点头科〕〔正末唱〕他道他三十岁。〔旦云〕连自己岁数都忘了。他三十一岁也。〔正末云〕兀那厮是三十一岁么。〔丑点头科〕〔正末唱〕他道他身姓李。〔旦云〕连他自己姓也忘了。他姓王。〔正末云〕兀那厮。你姓王么。〔丑点头科〕〔正末云〕是姓王。〔唱〕他道他曾买与你些东西。〔旦云〕他身上道袍。还是我买与他的。〔正末云〕你可留他些甚么那。〔旦云〕初一十五。图他几个馒头吃。〔正末云〕这个也不打紧。兀那妇人你听者。〔唱〕他道是家住在三清观里。
　　〔旦云〕哎呀。不是。是太清庵里王知观。〔正末云〕是王知观么。〔旦云〕正是王知观。〔正末云〕张千。将这妇人打着者。〔张千打旦科〕〔旦云〕孔目也。我是无罪之人。你安排着公吏諕谁哩。〔正末云〕张千。与我打着者。〔唱〕
　　【金菊香】你道是安排着公吏諕他谁。〔旦做揭囚帽科云〕嗨。原来不是他。〔正末唱〕则被这买草的庄家瞒过了你。〔丑云〕哥哥。合酪熟了么。〔张千云〕早哩早哩。〔正末唱〕若不是张孔目使些见识。怎能勾详察出虚实。〔带云〕王小二。早无事了也。〔唱〕崄些儿王小二一身亏。
　　〔张千云〕兀那厮。有了杀人贼也。〔丑云〕可是个甚么人。〔张千云〕就是那个牛鼻子。〔丑云〕既是杀人贼也有了。傻厮。你可去了我这枷者。〔张去枷推丑出门科云〕你明日来讨草钱。〔丑云〕讨你娘的头。〔诗云〕小人做事忒多磨。偏生遇着张千歹哥哥。两次草钱都不与。刚刚吃得一个大■〈波上食下〉■〈波上食下〉。〔下〕〔正末云〕张千。你去太清庵里。拿那王知观。一步一棍。打将来者。〔张千云〕我知道。〔做行科云〕早来到也。王知观有么。〔净上云〕还我道袍么。〔张千云〕■〈口退〉。衙门里勾唤你哩。行动些。〔净见旦科云〕大姐。你怎生在这里。谁唤的你来。〔旦云〕张孔目勾将我来。三推六问。诉出实情。我受不的苦楚。从实招了也。〔净云〕丑弟子。你既招了。咱两个死也。〔做见末科〕〔正末云〕兀那王知观。你是出家人。不守戒律。贪恋酒色。败坏人伦。你知罪么。〔净云〕我则知修真养性。不知有何罪。〔正末云〕这刘员外是你杀了么。〔净云〕我持斋把素。口诵黄庭道德真经。怎肯持刀杀人。并无此事。〔正末云〕这厮不打不招。张千。选大棍子打着者。〔张打科〕〔净云〕我受不过这般拷打。罢罢罢。我招我招。是我杀了刘员外来。〔正末云〕着他画了字。上了长枷者。〔张上枷科〕〔净云〕张千哥。我招便招了。端的定我甚么罪。〔张千云〕不打紧。谋杀亲夫。拿到市曹量决一刀。刀过头落。又省得吃飰。〔净云〕是好是好。一了说碧桃花下死。做鬼也风流。〔正末云〕张千。将这一行人休少了一个。跟着我见府尹大人去来。〔唱〕
　　【浪里来煞】合立通德政碑。减了些不平气。为头儿对府尹说详细。只教他欠身的立起银交椅。惊杀了两行公吏。恁时节须奏与圣人知。〔众下〕
　　〔音释〕
　　贼则平声　食绳知切　刻康美切　抓庄瓜切　绷音崩　隲音质　瞹音爱　的音底　■〈髟上力下〉郎帝切　推退平声　立音利　合音何　酪音涝　吃音耻　及更移切　实绳知切　逼音彼　壁音彼　识伤以切　崄与险同　傻商鲊切　■〈波上食下〉音波　行音杭
　　第四折
　　〔府尹领祗候上诗云〕王法条条诛滥官。明刑款款去贪残。若道威权不在手。只把势剑金牌试一看。老夫河南府尹。奉圣人命。勅赐势剑金牌。先斩后奏。在此为理。今因王小二杀了刘平远一事。张孔目说老夫葫芦提。老夫就委他问这桩事去了若问成了。奏知圣人。加官赐赏。若问不成。另行定夺。可怎生不见来回话。左右的。门首觑者。若张鼎来时。报复我知道。〔祗候云〕理会的。〔正末领一行人上云〕自家张鼎是也。问成了这桩事。领着一行人府中见大人去。论此事非同轻可也呵。〔唱〕
　　【双调新水令】他痴心儿指望结姻缘。全不肯敬天尊养真修炼。那里也清闲真道本。无事散神仙。今日个枷锁身缠。落可便死无怨。
　　〔云〕可早来到也。左右。报复去。道张鼎领一行人来见。〔祗候云〕报的老爷得知。有张鼎领一行人来见。〔府尹云〕着他过来。〔祗候云〕一行人过去。〔正末见科〕〔府尹云〕你勘问的事体如何。〔正末云〕张鼎都勘问明白了也。〔唱〕
　　【乔牌儿】小人呵非浪言。这公事何难辨。把从头罪犯供明遍。请大人自发遣。
　　〔府尹云〕这桩事我限你三日问成。今日果然第三日。难道这般有准。一日也不多。一日也不少。莫非有些欺弊。瞒着老夫么。〔正末云〕小人张鼎怎敢。〔唱〕
　　【雁儿落】眼见得一行人都在前。整整的三日内成招卷。真不真看便知。赏不赏凭尊便。
　　【得胜令】呀。也只为人命事关天。因此上不厌细穷研。那一个漏网的何侥幸。那一个无辜的实可怜。我可也非专。只要他一点真情见。端的个无偏。恰便似一轮明镜悬。
　　〔府尹云〕这杀人贼还是王小二。不是王小二。〔正末云〕不是王小二。是太清庵王知观与刘平远妻因奸通谋。杀了亲夫。〔净云〕少说少说。杀了刘员外也是我来。和他老婆通奸也是我来。除死无大灾。饶便饶。不饶把俺两口儿就哈喇了罢。大嫂。我和你到阴司下又无人管。正好的做一对儿美满夫妻。可不自在。兀那张鼎。我还要阎王殿下攀告你来。拏去质辨。不道的素放了你哩。〔正末云〕噤声。〔唱〕
　　【川拨棹】你你你敢昧神天。将平人招罪愆。还待要攞袖揎拳。假泼佯颠。一昧胡缠。谁知道到咱案前。有神通怎施展。
　　〔云〕赵仲先。将取过供状来。读与他听者。〔令史念科云〕供状人王知观。系河南府太清庵道士。向与刘平远妻通奸情热。有王小二与刘平远争论。伊妻责立保辜文书。不到十日。刘平远果被杀死东门外柳树下。伊妻告执王小二。追得芝麻罗头巾减银环子到官。问成抵命。今蒙重勘。系是望京店庄家因入牢打草苫。看见赵令史拷打王小二。审问头巾环子二件藏匿何处。王小二被拷不过。朦胧报称在萧林城外瘸刘家菜园里井口边石板底下。当差张千。即日去取。适知观在外探听。陡遇庄家。得其消息。随将前件往置彼处。刚从菜园跳出。正遇张千。三面质对。俱无异词。委系因奸谋杀刘平远。不干王小二之事。所供是实。〔正末唱〕
　　【七兄弟】仲先。向前。读文卷。明明是因奸杀死刘平远。回头儿观觑女婵娟。早諕的来胆破心惊战。
　　〔云〕赵仲先。这桩事可不道你也和他曾有首尾来。〔唱〕
　　【梅花酒】这都是你弄威权。待积趱家缘。广置庄田。盛买丝绵。因此上葫芦提逞机变。强打挣做质辨。护奸贼坏良善。臭名儿怎揩免。
　　〔令史云〕也只是小的每失于仔细。岂敢玩法。〔正末唱〕
　　【收江南】呀。现放着雪花银两是赃钱。把你个好心田翻做了恶心田。今日个勘头巾分解这场冤。〔府尹云〕此一场冤事。多亏你问出。奏知圣人。加官赐赏。不负你之功也。〔正末云〕小人怎敢望赏。〔唱〕也只要全大人体面。方纔得公平正直万民传。
　　〔府尹云〕这桩事我尽知了也。一行人听我下断。奸夫淫妇市曹中明正典刑。将刘员外家私给付王小二管业。赵令史枉法成狱。杖一百流口外为民。老夫罚俸三个月。给赏张鼎。还再具表申奏叙功。加张鼎县令之职。〔词云〕则为荒淫妇恋色倾夫主。贪财汉枉法害平人。我秉正直再理旧文案。显的你清廉吏张鼎勘头巾。
　　〔音释〕
　　侥音交　攞罗去声　揎音宣　陡音斗　婵音蝉　娟音涓　揩楷平声
　　题目　赵令史为吏见钱亲王小二好斗祸临身　
　　正名　望京店庄家索冷债河南府张鼎勘头巾
　　河南府张鼎勘头巾杂剧终

《元曲选》　四丞相高会丽春堂杂剧　（明）臧晋叔 编
　　四丞相高会丽春堂杂剧　　（元）王实甫 撰
　　●四丞相高会丽春堂杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　李监军大闹香山会　正名　四丞相高宴丽春堂 
　　第一折
　　〔冲末扮押宴官引祗从上诗云〕小帽虬头裹绛纱。征袍砌就鴈衔花。花根本艳公卿子。虎体鹓班将相家。老夫完颜女真人氏。小字徒单克宁。祖居莱州人也。幼年善骑射。有勇略。曾为山东路兵马都总管行军都统。后迁枢密院副使。兼知大兴府事。官拜右丞相。老夫受恩甚厚。以年老乞归田里。圣人言曰。朕念众臣之功。无出卿右者。今拜左丞相之职。时遇蕤宾节届。奉圣人的命。但是文武官员。都到御园中赴射柳会。老夫为押宴官。射着者有赏。射不着者无赏。老夫在此久等。这早晚官人每敢待来也。〔正末引属官上云〕老夫完颜女真人氏。小字乐善。老夫幼年跟随郎主。南征北讨。东荡西除。多有功劳汗马。谢圣恩可怜。官拜右丞相。领大兴府事。正受管军元帅之职。今日五月端午。蕤宾节令。奉圣人命。都着俺文武官员御园中赴射柳会。圣人着左丞相徒单克宁为押宴官。想老夫幼年间苦争恶战。得到今日。非同容易也呵。〔唱〕
　　【仙吕点绛唇】破虏平戎。灭辽取宋。中原统。建四十里金镛。率万国来朝贡。
　　【混江龙】端的是走轮飞鞚。车如流水马如龙。绮罗香里。箫鼓声中。盛世黎民歌岁稔。太平圣主庆年丰。正遇着蕤宾节届。今日个宴赏羣公。光禄寺酝江酿海。尚食局炮凤烹龙。教坊司趋跄妓女。仙音院整理丝桐。都一时向御苑来供奉。恰便似众星拱北。万水朝东。
　　〔带云〕是好一座御园也。〔唱〕
　　【油葫芦】则见贝阙蓬壶一望中。从地涌。看了这五云楼阁日华东。恰似那访天台悞入桃源洞。端的便往扬州移得琼花种。胜太平独秀岩。冠神龙万寿峯。则他这云间一派箫韶动。不弱似天上蕊珠宫。
　　【天下乐】可正是气压山河百二雄。元也波戎。将军校统。宰臣每为头儿又尽忠。文官每守正直。武将每建大功。到今日可也乐升平好受用。
　　〔云〕令人报复去。道某家来了也。〔祗从报科云〕有四丞相来了也。〔押宴官云〕道有请。〔见科〕〔押宴官云〕老丞相。今奉圣人的命。教俺文武官员。今日赴射柳会。左右那里。都摆布下了也未。〔祗从云〕都摆布了也。〔净扮李圭上诗云〕幼年习兵器。都夸咱武艺。也会做院本。也会唱杂剧。要饱一只羊。好酒十瓶醉。听的去厮杀。躲在账房睡。某普察人氏。姓李名圭。见为右副统军使。我这官不为那武艺上得的。为我唱得好。弹得好。舞的好。今日是蕤宾节令。圣人的命着俺大小官员赴射柳会。到那里我便射不着呵。也有我的赏赐。可早来到也。令人报复去。道我李监军来了也。〔祗从报科〕〔押宴官云〕着过来。〔李圭见科云〕老大人。小子李圭来了也。〔押宴官云〕李监军。你来了也。我奉圣人的命。在此押宴。左右那里。将这圣人赐来的锦袍玉带。若射着的。将这锦袍玉带赏与他。先饮酒。射不着的。则饮酒无赏。〔祗从云〕理会得。〔押宴官云〕老丞相。圣人前日分付操练的军马如何。〔正末云〕大人。数日前分付老夫操练的军马。都有了也。〔押宴官云〕如今有那几员上将。〔正末唱〕
　　【那咤令】俺如今要取讨呵。有普察副统。要辨真呵。有得满具中。要做准呵。有完颜内奉。非是咱卖藴藉。夸强勇。端的是结束威风。
　　【鹊踏枝】衲袄子绣搀绒。兔鹘碾玉玲珑。一个个跃马扬鞭。插箭弯弓。他每那祖宗是斑斓的大虫。料想俺将门下无犬迹狐踪。
　　〔押宴官云〕老丞相先射。〔正末云〕您官人每那个先射。〔李圭云〕老丞相勿罪。小官先射。〔押宴官云〕你若射着。这锦袍玉带便与你。〔李圭做射不中科云〕我本射着了。我这马眼义。走了箭也。〔押宴官云〕李副统。你不中。靠后。老丞相请射。〔正末云〕老夫射来。孩儿先领马者。〔做射中众呐喊擂鼓科〕〔正末唱〕
　　【赏花时】万草千花御苑东。簌翠偎红彩绣中。满地绿茸茸。更打着军兵簇拥。可兀的似锦胡衕。
　　【胜葫芦】不刺刺引马儿先将箭道通。伸猿臂揽银鬃。靶内先知箭有功。忽的呵弓开秋月。扑的呵箭飞金电。脱的呵马过似飞熊。
　　【幺篇】俺只见一缕垂杨落晓风。〔押宴官云〕老丞相射中三箭也。将过那锦袍玉带来。送与老丞相。令人。将酒来。老丞相满饮一杯。〔正末唱〕人列绣芙蓉。翠袖殷勤捧玉锺。赢的这千花锦段。万金宝带。拚却醉颜红。
　　〔押宴官云〕老丞相再饮一杯。〔正末做醉科〕〔李圭云〕我也吃一杯。〔押宴官云〕老丞相。今日吃酒已散。圣人的命。教您这管军元帅。明日都到香山赏翫。排有筵宴。管待您咱。〔正末云〕感谢圣恩。大人。老夫酒彀了也。〔押宴官云〕老丞相再饮几杯。〔正末唱〕
　　【赚煞】公吏紧相随。虞候忙扶捧。休落后了一行步从。得胜归来喜笑浓。气昂昂志卷长虹。饮千锺满面春风。回首金銮紫雾重。趷登登催着玉骢。笑吟吟袖窝着丝鞚。〔做上马科〕〔押宴官云〕老丞相慢慢的行。〔正末唱〕我可便醉醺醺扶出御园中。〔下〕
　　〔押宴官云〕你众人每都散罢。令人将马来。我回圣人的话去也。〔下〕〔李圭云〕大人。俺回去也。〔出云〕羞杀人。我为副将军。一连三箭无一箭中的。将锦袍玉带都着四丞相赢将去了。怎么气得过。这也容易。他说道明早叫俺这几个管军的元帅都到香山赏翫。安排筵宴管待俺。前人赐与我的一领八宝珠衣。明日穿到香山去。我与四丞相不射箭。和他打双陆。将我这八宝珠衣。赌他那锦袍玉带。他必然输与我也。我若赢了他呵。便是我平生之愿。〔诗云〕我一生好唱曲。弓马原不熟。明日到香山。只与他赌双陆。〔下〕
　　〔音释〕
　　蕤儿追切　镛音容　鞚空去声　稔壬上声　届音戒　酝音韵　酿尼降切　炮音袍　剧其去声　搀初衔切　鹘红姑切　簌音速　茸音戎　剌音辣　行音杭　从去声
　　第二折
　　〔押宴官引祗从上云〕老夫左丞相是也。昨日在御园中射柳已过。今日在此香山设宴。着老夫仍旧做押宴官。这早晚官人每敢待来也。〔正末上云〕昨日在御园中射柳。今日在香山设宴。须索走一遭。是好香山也呵。〔唱〕
　　【中吕粉蝶儿】山势崔巍。倚晴岚数层金碧。照皇都一片琉璃。端的个路盘桓。山掩映。堆蓝迭翠。俺这里伫立丹梯。则见那广寒宫在五云乡内。
　　【醉春风】堪写在画图中。又添入诗句里。则我这紫藤兜轿趁着浓阴。直等凉些儿个起。起。受用足万壑清风。半阶凉影。一襟爽气。
　　〔云〕可早来到也。令人报复去。道某家来也。〔祗从报科〕〔押宴官云〕有请。〔见科〕〔押宴官云〕老丞相。昨日再饮几杯去也好。〔正末云〕大人。老夫昨日沉醉。多有失礼也。〔唱〕
　　【迎仙客】不知几时节离御苑。多早晚出庭闱。不记得是谁人扶下这白玉梯。〔押宴官云〕老丞相昨日也不曾饮甚么酒。〔正末唱〕怎当他酬酢处两三巡。揭席时五六杯。醉的我将宫锦淋漓。莫不我触犯着尊严罪。
　　〔押宴官云〕老丞相请坐。则有李圭不曾来。着人觑者。若来时报复知道。〔李圭上云〕小官李圭。我今日就穿着这八宝珠衣。和四丞相打双陆。那锦袍玉带。必然输与我。可早来到也。接了马者。令人报复去。道有李圭来了也。〔祗从报见科〕〔李圭云〕大人。老丞相。昨日恕罪。可不是我射不着。我那马眼生。他躲一躲。把我那箭擦过去了。〔押宴官云〕你也说不过。老丞相。李监军。您众官每听者。我非私来。奉圣人的命。如今八方宁静。四海晏然。五谷丰登。万民乐业。俺文武官僚。同享太平之福。昨日在御园中射柳。今日教您这管军元帅在此香山。一者饮宴。二者教您游赏取乐。随你官人每手谈博戏。盘桓一会。慢慢的饮酒。〔正末云〕比及饮酒呵。我等且博戏一会咱。〔李圭云〕住住住。老丞相。我与你打一会儿双陆。〔正末云〕你要和我打双陆。好波。我和你打。〔李圭云〕老丞相。这般打无兴。可赌些利物。〔押宴官云〕你二位。老夫奉圣人的命。在此押宴。则许你作欢取乐。不许你闹吵争竞。但有搅扰。着老夫便奏知圣人。决无轻恕。〔李圭云〕谁敢吵闹。我将这圣人赐与我的八宝珠衣为赌赛。老丞相。你将甚么配的我这八宝珠衣。〔正末云〕是好一领袍也。〔唱〕
　　【红绣鞋】金彩凤玲珑翡翠。绣蟠龙璎珞珠玑。他怎生下工夫达着俺那大人机。则俺那仁慈的明圣主。掌一统锦华夷。可则是平安了十万里。
　　〔李圭云〕老丞相。你将甚么配得我这八宝珠衣的。〔正末云〕要配的过那八宝珠衣。孩儿。将先王赐与我的那剑来。〔卒子做拿剑科〕〔李圭云〕苦也。他怎么拿出那件来。老丞相。这剑有甚好处。〔正末云〕怎生我这剑不好。〔唱〕
　　【上小楼】且休说白虹贯日。青龙藏地。这剑比那太阿无光。镆鎁无神。巨阙无威。你可休将他小觑的轻微不贵。端的个有吹毛风力。
　　〔云〕这剑上立了多少大功。你那珠衣怎比的我这剑。〔李圭云〕你这剑也不值钱。〔正末云〕你不知。这剑先帝赐与我的。〔李圭云〕老丞相。虽然如此。我这珠衣是无价之宝哩。〔正末唱〕
　　【幺篇】你的是无价宝。则我的也不是无名器。是祖宗遗留。兄弟相传。辈辈承袭。〔李圭云〕老丞相。则怕我如今一回双陆。赢了你这剑可怎了。〔正末唱〕饶你便会泛迟快打疾。能那能递。怎赢的俺这三辈儿齐天福气。
　　〔李圭输科云〕色不顺。不是我输了。〔押宴官云〕老丞相赢了也。〔正末唱〕
　　【满庭芳】这都是托赖着大人的虎势。赢的他急难措手。打的他马不停蹄。做色数唤点儿皆随意。〔李圭云〕我可生悔气。这色儿不顺。〔正末云〕你昨日也说马眼义哩。〔唱〕不比你射柳处也推着马眼迷奚。〔押宴官云〕李监军。你输了这翡翠珠衣也。老丞相。你饶他一掷波。〔正末唱〕我若不觑大人面皮。直赢的他与我跟随。〔李圭云〕你说这大话。赢的我跟随。我和你如今别赌些利物。看那个赢那个输。〔正末云〕我如今再和你打。饶你一掷。〔唱〕饶先递。〔李圭云〕我怎么要你饶。〔正末唱〕则你那赤瓦不刺强嘴。兀自说兵机。
　　〔押宴官云〕你两个便再打一会。〔李圭云〕恰纔我翡翠珠衣输与他了。我如今再打一会。若输了的。抹一个黑脸。〔正末云〕我待不和你打。你输了你忍不的这口气。料着我便输了呵。他便怎敢抹我个黑脸。我再和你打。〔李圭云〕也罢。我若赢了呵。搽他个黑脸。也出了这场气。咱打来。〔正末唱〕
　　【石榴花】紫云堆里月如眉。几点晓星稀。岸滑霜冷玉尘飞。已抛下二掷。似啄木寻食。从来那捻无凝滞。疾局到底便宜。〔李圭云〕这一盘是我赢了〔正末唱〕我见他那头盘里打一个无梁意。〔李圭云〕你这马不得到家。可不输了。〔正末云〕则我要一个幺六。〔做喝科〕〔李圭云〕他喝幺六就是幺六。这骰子是你的骨头做的。〔正末唱〕口喝着个幺六是赢的。
　　〔李圭云〕可知叫不出。是你输了。〔正末唱〕
　　【斗鹌鹑】这本是贱骨无知。怎肯便应声也那做美。不争我连胜连赢。却教你越羞越耻。也是我不合单行强出了底。便输呵怕甚的。虽然是作耍难当。怎敢失了尊卑道理。
　　〔云〕呀。我输了也。〔李圭云〕你输了。将墨来搽脸。〔末怒做拂双陆科云〕李圭。你是甚么人。敢如此无礼。〔李圭云〕一言为定。元说道输了的搽墨脸。〔押宴官云〕你两个休得吵闹。有圣人的命在此。〔正末唱〕
　　【耍孩儿】这泼徒怎敢将人戏。你托赖着谁人气力。〔李圭云〕难道我托赖你的气力。〔正末唱〕睁开你那驴眼可便觑着阿谁。我更歹杀者波是将相的苗裔。大人呵尚兀自高擎着玉液来酬我。你待浓蘸着霜毫敢抹谁。这厮也不称你那元戎职。〔李圭云〕什么这厮那厮。只管骂谁。〔正末云〕我不敢骂你。敢打你。〔做打科唱〕我则待一拳两脚。打的他似土如泥。
　　〔李圭云〕好也。打下我两个门牙来也。〔押宴官云〕你两个不得无礼。你既是大臣。怎敢不尊上命。〔李圭云〕大人可怜见。昨日射柳是他赢了锦袍玉带。今日打双陆。又赢了我翡翠珠衣。我恰纔赢了他。他就不许我抹黑脸。咱须是赌赛哩。〔押宴官云〕你都回去。〔正末唱〕
　　【尾声】我与那左丞相是兄弟。我和你须叔侄。若不为圣人言怕搅了香山会。我不打你这泼无徒可也放不过你。〔下〕
　　〔押宴官云〕不想四丞相将李圭殴打。搅了筵宴。老夫不敢欺隐。须回圣人话去。〔诗云〕则为李监军素性疎狂。香山会搅乱非常。也不是我有心私向。从实的奏与君王。〔下〕
　　〔音释〕
　　岚音蓝　碧音彼　镆音莫　鎁音耶　力音利　袭星西切　疾精妻切　那音挪　掷征移切　食绳知切　捻尼蹇切　便平声　的音底　蘸音站　职张耻切　侄征移切
　　第三折
　　〔外扮孤上诗云〕声名德化九天闻。长夜家家不闭门。雨后有人耕绿野。月明无犬吠荒村。小官完颜女真人氏。自幼跟随郎主。多有功勋。今除小官在此济南府为府尹。近闻京师有四丞相。因打李圭。如今贬在济南府歇马。想小官幼年间都是四丞相手里操练成的。不料今日到俺这里。这四丞相每日则在溪边钓鱼饮酒。我知他平日好歌舞。小官今日载着酒肴。携一歌妓。直至溪边与四丞相解闷。走一遭去。〔下〕〔左相上云〕变幻者浮云。无定者流水。君看仕路间。升沉亦如此。自从四丞相打了李圭。圣人见怒。贬去济南府歇马去了。不想圣人思起此人往日功劳。又值草寇作乱。今奉圣人命。着老夫遣使臣星夜赶到济南府。取四丞相还朝。依旧为官。左右。说与去的使命。小心在意。疾去早来。〔下〕〔正末拿渔竿上云〕自从香山会被李圭所奏。圣人见怒。贬在济南府闲住。老夫每日饮酒看山。好是快活也呵。〔唱〕
　　【越调斗鹌鹑】闲对着绿树青山。消遣我烦心倦目。潜入那水国渔乡。早跳出龙潭虎窟。披着领箬笠蓑衣。堤防他斜风细雨。长则是琴一张。酒一壶。自饮自斟。自歌自舞。
　　【紫花儿序】也不学刘伶荷锸。也不学屈子投江。且做个范蠡归湖。遶一滩红蓼。过两岸青蒲。渔夫。将我这小小船儿棹将过去。惊起那几行鸥鹭。似这等乐以忘忧。胡必归欤。
　　〔云〕我暂停短棹。看一派好景致也。〔唱〕
　　【小桃红】水声山色两模糊。闲看云来去。则我怨结愁肠对谁诉。自踌躇。想这场烦恼都也由咱取。感今怀古。旧荣新辱。都装入酒葫芦。
　　〔云〕家童。将渔竿来者。〔孤引旦儿上云〕此女子乃有名歌妓。小字琼英。谈谐歌舞。无不通晓。今日将着酒肴。直到溪边。与老丞相脱闷。走一遭去。琼英。你到那里。好生追欢作乐。务要丞相喜欢。来到这里。左右人远避者。唤着你。你便来。不唤你。你休来。兀的不是老丞相在那里钓鱼哩。〔旦儿云〕咱则在他背后立着。看这老丞相钓鱼。〔正末唱〕
　　【金蕉叶】撑到这芦花密处。款款将船儿缆住。见垂柳风摇翠缕。荡的这几朵儿荷花似舞。
　　【调笑令】我向这浅处。扭定身躯。呀。慢慢的将钓儿我便垂将下去。银丝界破波文绿。可怎生浮蝣儿不动纤须。〔旦儿云〕老爷好快活也。〔正末做回头科唱〕我这里回头猛然觑艳姝。可知道落鴈沉鱼。
　　〔孤云〕小可闻知老丞相在此。特来与老丞相脱闷。将酒来。琼英。你唱一曲者。〔旦儿云〕理会的。〔做唱科〕〔正末唱〕
　　【秃厮儿】可人意清歌妙舞。酬吾志美酒鲜鱼。则这春风一枝花解语。似出塞美人图。可便妆梳。
　　【圣药王】乐有余。饮未足。樽前无酒典衣沽。倒玉壶。听金缕。直吃的满身花影倩人扶。我可也不让楚三闾。
　　〔孤云〕想老丞相在京时。那般画阁兰堂。锦茵绣褥。香车宝马。歌儿舞女。那般受用快活。今日在此闲居。索是忧闷也。〔正末唱〕
　　【麻郎儿】昨日个深居华屋。今日个流窜荒墟。冷落了歌儿舞女。空闲了宝马香车。
　　【幺篇】知他是断与甚处外府。则落的遶青山十里平湖。驾一叶扁舟睡足。抖擞着绿蓑归去。
　　〔孤云〕老丞相也则一时间在此闲居。久后圣人还有任用。〔正末云〕府尹。你不知。老夫为官。不如在此闲居也。〔唱〕
　　【东原乐】纵得山林趣。惯将礼法疎。顿忘了马上燕南旧来路。如今拣溪山好处居。为甚么懒归去。被一片野云留住。
　　【绵搭絮】也无那采薪的樵子。耕种的农夫。往来的商贾。谈笑的鸿儒。做伴的茶药琴棋笔砚书。秋草人情即渐疎。出落的满地江湖。我可也钓贤不钓愚。
　　【络丝娘】到今日身无所如。想天公也有安排我处。可不道吕望严陵自千古。这便算的我春风一度。
　　〔孤云〕老丞相。再饮一杯。〔旦儿云〕妾与老丞相把一杯咱。〔做递酒科〕〔使命上云〕小官天朝使命。为四丞相贬在济南府歇马。如今草寇作乱。奉圣人的命。着小官直往济南府。取他回朝。今日到此处。说他在河边钓鱼。不在家中。一径寻来。兀的不是四丞相。左右。接了马者。四丞相听圣人的命。〔孤云〕老丞相。天朝使命至也。〔正末做跪科〕〔使命云〕圣人的命。将你前项罪尽皆饶免。今因草寇作乱。着你星夜还朝。将你那在先手下操练过的头目每选拣几个。收捕草寇。若收伏了时。依旧着你为右丞相之职。望阙谢恩者。〔正末拜谢科〕〔使命云〕老丞相。恭喜贺喜。〔正末云〕官人每鞍马上驱驰。辛苦了也。〔使命云〕小官索回圣人话去。老丞相不必延迟。早早建功。以慰圣意。〔正末云〕官人稳登前途。〔使命云〕左右的将马来。则今日便回京师去也。〔下〕〔孤云〕小官说是么。今日果来宣取老丞相。复还旧职也。〔正末云〕我去呵。我则放不过李圭那匹夫。〔孤云〕老丞相。量那李圭。何足道哉。〔正末唱〕
　　【拙鲁速】我今日赴京都。见銮舆。也不是我倚仗着功劳。敢喝金吾。其实的瞒不过这近御。我去处便去。那一个闲人敢言语。那无徒甚的是通晓兵书。他怎敢我跟前我跟前无怕惧。
　　〔孤云〕老丞相临行。有甚么话分付小官者。〔正末唱〕
　　【幺篇】我如今上路途。你听我再嘱付。则要你抚恤军卒。爱惜民户兄弟和睦。伴当宾伏。从今一去。有的文书。申到区区。再也不用支吾。你跟前你跟前敢做主。
　　〔孤云〕老丞相若到朝中。必然重用也。〔正末云〕我去之后。则是辜负了这派好景也。〔唱〕
　　【收尾】则我这好山好水难将去。待写入丹青画图。白日里对酒赏无休。到晚来挑灯看不足。〔下〕
　　〔孤云〕不想天朝使命来。还取的四丞相往京师去了。琼英〔旦儿云〕有。〔孤云〕我与你将酒肴整备。再到十里长亭。与丞相送行。走一遭去。〔诗云〕香山设宴逞粗豪。久矣闲居更入朝。不知此去成功后。李圭头上可能饶。〔下〕
　　〔音释〕
　　幻音患　目音暮　窟音苦　荷去声　锸音插　蠡音里　辱如去声　绿音虑　蝣音由　姝音朱　解音械　塞音赛　足臧取切　屋音伍　卒从苏切　睦音暮　伏房夫切
　　第四折
　　〔老旦扮夫人上诗云〕花有重开日。人无再少年。一从夫主去。皓月几回圆。老身完颜女真人氏。夫主是四丞相。因与李圭在香山饮会吵闹。圣人见怒。将俺丞相汗马功劳一旦忘了。贬在济南府闲住。今因草寇作乱。圣人遣使命去济南府取他去了。使命昨日来。说道俺老丞相今日下马。下次小的每。便安排酒食茶饭。伺候丞相回来。〔使命领众官上云〕小官天朝使命。奉圣人的命。着我往济南府取四丞相。小官先回来复命圣人。着众官人都到他宅上接待。这早晚四丞相敢待来也。左右。接了马者。报复与老夫人知道。说俺众官人都在门首。〔左右报科云〕老夫人。众官人每都在门外。〔夫人云〕有请。〔出见科〕〔夫人云〕众官人每。为何到此。〔使命云〕老夫人。恭喜贺喜。某等非是私来。奉圣人的命。着众官每都来接待老丞相。〔夫人云〕众官人每。里面请坐。〔使命云〕老夫人。俺这里安排酒果。都在门外等待。想四丞相只在早晚来也。〔正末引家僮持钓竿上云〕老夫自谪济南歇马。倒也清闲自在。今奉圣人的命。宣我还朝。收捕草寇。暗想俺这为官的好似翻掌也呵。〔唱〕
　　【双调五供养】我觑了这穷客程。旧行装。我可甚么衣锦还乡。〔家僮云〕这里比那济南不同。〔正末唱〕我恰离了这云水窟。早来到是非场。你与我弃了长竿。抛了短棹。我又怕惹起风波千丈。我这里凝眸望。元来是文官武职。一刬地济济跄跄。
　　〔众官接科云〕老丞相。贺万千之喜。〔正末云〕众公卿每。间别无恙也。〔唱〕
　　【乔木查】自别来间阔。幸得俱无恙。这里是土长根生父母邦。怎将咱流窜在济南天一方。这些时怎不凄凉。
　　〔众官云〕左右。将酒来。老丞相。满饮一杯。一壁厢虎儿赤那都着与我动乐者。〔做作乐科〕〔正末唱〕
　　【一锭银】玉管轻吹引凤凰。余韵尚悠扬。他将那阿那忽腔儿合唱。越感起我悲伤。
　　【相公爱】泪滴千行与万行。那一日不登楼长望。我平也波常。何曾道离故乡。那一日离的我这心儿上。
　　〔众官云〕老丞相请。〔正末云〕众官人每请。〔正末与夫人见打悲科〕〔夫人云〕相公。今日圣恩取你回朝。为何又烦恼。〔正末云〕夫人。教我怎生不烦恼。〔唱〕
　　【醉娘子】刚道不思量。教人越凄惶。我家里撇下一个红妆。守着一间空房。如何教我不思量。
　　【金字经】早是人寂寞。更那堪更漏长。点点声声被他滴断肠。到晓光。到晓光。便道他不断肠。又被这家私上。横枝儿有一万桩。
　　〔夫人云〕自从老相公去后。俺一家儿每日则是烦恼。望老相公回来。〔正末唱〕
　　【山石榴】夫人也我则道你一身亡。全家丧。三百口老小添悲怆。我怕你断送了别头项。
　　〔夫人云〕老相公。当初一日。是你的不是也。谢圣恩可怜。还取你来家。实是万千之喜。〔正末唱〕
　　【幺篇】平白地这一场。从天降。想也不想谁承望。夫人也谁承望又到俺这前厅上。
　　〔众官云〕老夫人。去取的新衣服与老丞相换了者。〔夫人云〕下次孩儿每。将那相公旧日穿的衣服来。〔杂当云〕衣服在此。〔夫人云〕请老相公换了者。〔正末云〕夫人。这是几时做的衣服。〔夫人云〕老相公。是你旧时穿的衣服。〔正末云〕是呵。〔唱〕
　　【落梅风】这山字领缘何慢。〔夫人云〕老相公兀的带。〔正末唱〕玉兔鹘因甚长。〔夫人云〕都是你旧时穿的。〔正末唱〕待道是我旧衣服怎生虚儾。〔云〕夫人。将镜儿来。〔夫人云〕镜儿在此。〔正末云〕我试照咱。〔唱〕我这里对青镜猛然见我两鬓霜。哎。可怎生不似我旧时形像。
　　〔夫人云〕孩儿每。一壁厢安排茶饭来。〔左相上云〕小官是左丞相。奉圣人命。去四丞相宅上加官赐赏。走一遭去。可早来到也。左右。接了马者。四丞相听圣人的命。〔正末同夫人安排香案科〕〔唱〕
　　【鴈儿落】你与我拂绰了白象床。整顿了销金帐。高擎着鹦鹉杯。满捧着羊羔酿。
　　【得胜令】准备着翠袖舞霓裳。却又早丹诏下茅堂。未见真龙面。先闻宝篆香。托赖着君王。高力士休拦挡。我若不斟量。又只怕李太白贬夜郎。
　　〔使命上云〕听圣人的命。因你有功在前。将你的罪犯尽皆饶免。如今取你回朝。本要差你破除草寇。不想草寇听的你回。都来投降了。圣人大喜。教你依旧统军。复你右丞相之职。赐你黄金千两。香酒百瓶。就在丽春堂大吹大擂。做一个庆喜的筵席。望阙谢恩者。〔正末叩谢科〕〔左相同众官云〕老丞相贺喜。〔正末唱〕
　　【风流体】我则道官封做。官封做一字王。位不过。位不过头厅相。想着老无知。老无知焉敢当。〔左相云〕老丞相。你受了官职者。何必太谦。〔正末唱〕哎。怎比的你左丞相。左丞相洪福量。
　　【古都白】愿陛下圣寿无疆。顿首诚惶。諕的我手儿脚儿忙也波忙。俺如今托赖着君王。可怜我疎狂。直来到宅上。死生应难忘。
　　【唐兀歹】端的是万万载千秋圣主昌。地久天长。老臣怎敢道不谦让。可是当也波当。
　　〔左相云〕老丞相。今日众官人都在此。圣人着李圭到丞相跟前负荆请罪。丞相休记前雠。〔正末云〕老夫怎敢。〔左相云〕既然如此。教李圭来见老丞相。〔李圭负荆上见科云〕老丞相。是李圭不是。今来负荆请罪。〔正末云〕呀。元帅请起。〔李圭云〕老丞相不分付起来。李圭敢起。〔正末唱〕
　　【搅筝琶】他背着些粗荆杖。〔众官云〕请老丞相责罚他几下。〔正末唱〕谁敢道先打后商量。〔李圭云〕都因那一日与老丞相射柳时的寃雠。〔正末唱〕且休说百步穿杨。我和你先打一盘无梁。从今后你也要安详。我也不夸强。〔李圭云〕老丞相打我几下。倒等我放下心者。〔正末唱〕休慌。我若是手梢儿在你身上荡。〔李圭云〕老丞相打几下怕怎么。〔正末云〕不中。〔唱〕又只怕惹起风霜。
　　〔云〕李圭。既然圣人饶了。我和你也不记旧雠。〔左相云〕好。将酒来。我与你一位把一杯。做一个和合者。〔夫人云〕老相公稳便。我着那歌儿舞女来伏侍老相公。〔正末云〕夫人。你执壶。我与众官每把一杯酒。左右。动起细乐者。〔唱〕
　　【沽美酒】舞蹁跹翠袖长。击鼍鼓奏笙簧。高髻云鬟宫样妆。金钗列数行。欢声动一座丽春堂。
　　【太平令】歌金缕清音嘹喨品鸾箫余韵悠扬。大筵会公卿宰相。早先声把烟尘扫荡。从今后四方。八荒。万邦。齐仰贺当今皇上。
　　〔左相诗云〕在香山作耍难当。圣人怒谪贬他方。念功臣重加宣召。依然的衣锦还乡。
　　〔音释〕
　　跄妻相切　儾囊上声　忘去声　荡汤去声　鼍音陀
　　题目　李监军大闹香山会　
　　正名　四丞相高宴丽春堂
　　四丞相高会丽春堂杂剧终

《元曲选》　桃花女破法嫁周公杂剧　（明）臧晋叔 编
　　桃花女破法嫁周公杂剧　　（元）王晔 撰
　　●桃花女破法嫁周公杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　七星官增寿延彭祖　正名　桃花女破法嫁周公 
　　楔子
　　〔老旦扮卜儿上诗云〕衣。止三丈布。食唯半升粟。但得一子孝。便为万事足。老身本姓李。夫主姓石。人口顺都唤我做石婆婆。祖居洛阳人氏。我们住的村坊。也有百十多家。出名的止有三姓。一姓彭。一姓任。一姓石。却好依年纪儿排房去。那姓彭的名彭祖。叫彭大公。姓任的名任定。叫任二公。我夫主名石之坚。叫石三公。这三姓人家。有无相济。真个是异姓骨肉一般。只是子孙少。那彭大公寸男尺女皆无。任二公养得一女。唤做桃花。单则我家有个孩儿。唤做石留住。今年二十岁了。我夫主亡化之后。全亏这孩儿早起晚眠。营干生理。养活老身。自春初收拾些赀本。着孩儿贩南商做买卖去。至今杳无音信。想我河南人出外经商的。可也不少。怎生平安字捎不得一个回来。我常常见彭大公说。他主人周公开着座卦铺。但经他算的。无不灵验。我如今不免寻彭大公去。割舍几文钱。算其一卦。看我孩儿几时回家。可不好也。〔下〕〔冲末扮周公引外彭大上诗云〕洛阳老翁无所适。上天下地鹤一只。除却人间问卜时。滴露研朱点周易。老夫周公是也。自幼攻习周易之书。颇精八卦之理。在于洛阳居住。浑家早年亡逝已过。嫡亲的三口儿家属。孩儿学名增福。今年二十一岁。还不曾与他定得亲事。女儿小字腊梅。止得十三岁。也还不曾许人。以下亦无甚么家僮使女。止有一个佣工的唤做彭祖。自从老夫在城中开个卦铺。整整三十年。此人便在我家做工。每年与他五两银子。此人勤谨老实。又不懒惰。又不偷盗。我家中甚是少他不的。所以年年雇他。也有三十多年了。近因年老。做不的甚么重大生活。只教他管铺。无非开铺面。挂招牌。抹桌橙。收课钱。这轻省的事。不是老夫夸口说。真个阴阳有准。祸福无差。我出着大言牌。写道一卦不着。甘罚白银十两。这三十年来并无一个算差了。被人拿了我那银子去。彭祖。今日开开卦铺。挂起招牌。将这一个银子挑出去。看有什么人来。〔彭大云〕理会的。〔做挑银子科云〕兀那一街两巷。过来过往的人。您都听着。俺这周公。阴阳有准。祸福无差。但是一卦算不着。甘罚这一个银子。你要算吉凶的。蚤些儿来也。〔卜儿上云〕转过隅头。抹过屋角。此间有个卦铺。不知可是周公的。怎得彭大公出来。便好问他。〔彭大做出见科云〕呀。石婆婆。你那里去。〔卜儿云〕你常对我说周公的卦算得有准。我因要问我儿子几时回家。特特算卦来。〔彭大云〕这就是周公的卦铺。你随我见去。〔卜儿做入见科〕〔彭大云〕老爹。这石婆婆是我的邻舍。有个儿子做买卖去了。半年多不见音信。要你与他算一卦。看道几时得回家来。〔周公云〕这等。教他说那儿子的生年八字来。〔卜儿云〕我儿子今年二十岁。三月十五日午时生。〔周公做算科云〕干坎艮震巽离坤兑。〔做拍桌科云〕嗨。便好道阴阳不顺人情。我说则说。你休烦恼。你那儿子注着寿夭。〔卜儿云〕便寿短也罢了。只要得他回来。也等我得见他一面。〔周公做摇头科云〕你要见面不能勾。这卦中该今夜三更前后。三尺土底下板殭身死也。〔卜儿云〕老爹。你敢是耍我么。还再与他算算看。〔周公做冷笑云〕你这婆婆。怎么说我作耍。我的阴阳有准。祸福无差。若是算不着。我甘罚这一个银子与你。〔彭大云〕嗨。好可怜也。石婆婆。俺周公的卦断生断死。断了三十年。不曾差了一个。你那孩儿定无活的人也。你快回家打点复三去。〔卜儿云〕老爹休恠。这一分银子。送你做课钱。〔周公云〕婆婆。你将的去。我不要你的。〔卜儿做谢别悲科云〕天那。兀的不烦恼杀人也。〔词云〕听说罢流泪悲伤。恰便似刀搅心肠。不争儿板殭身死。天那。着谁人送我无常。〔下〕〔周公云〕今日清早起开铺。就算着这一卦。好不顺当。我也不起卦了。彭祖。与我关上铺门。我注周易去也。〔同彭祖下〕〔正旦扮桃花女上云〕妾身任二公家桃花女是也。我待绣几朵花儿。可没针使。急切里等不得货郎担儿来买。我想石婆婆家小大哥是贩南商的。常有江西好针在家里。我如今到石婆婆处。与他讨一两根咱。〔卜儿哭上云〕我那儿阿。兀的不痛杀我也。〔正旦做见科云〕呀。石婆婆。你在那里来。〔卜儿云〕我到周公卦铺里起课来。〔正旦云〕婆婆。你为何这般烦恼。〔卜儿云〕儿也。你可不知。我因为孩儿做买卖出去了。半年多不见回还。我心中有些恍惚。去到周公卦铺里算了一卦。他道我孩儿注该今夜三更前后。三尺土下板殭身死。怎教我不烦恼也。〔正旦云〕婆婆。便好道阴阳不可信。信了一肚闷。你小大哥那里便犯这般横祸。你信他怎的。〔卜儿云〕人都说周公的卦。无有不灵验的。不由我不信。只是我那儿阿。知道你今夜死在那里。好收拾你骨殖去也。〔做悲科〕〔正旦云〕婆婆。你且省烦恼。说你那小大哥的生年月日来。等我与他搯算者。〔卜儿云〕他是二十岁。三月十五日午时生的。〔正旦做搯指科云〕嗨。周公能算也。真个该今夜三更前后。三尺土底下板殭身死。只是也还可解禳哩。婆婆。我教你小大哥咱。〔卜儿云〕你若救得我孩儿性命。等他回来。多多的谢你也。〔正旦云〕我教与你。到今夜晚间三更前后。你倒坐着门限上。披散了你头发。将马杓儿去那门限上敲三下。叫三声石留住哥哥。他便不死了也。〔唱〕
　　【仙吕端正好】我说与你自心知。休对着别人道。我可怜见你皓首年高。你省可里添烦恼。只等的一鼓尽二鼓交。骤雨过猛风飘。坐着门桯披着头稍。将小名儿唤。马杓儿敲。捱今夜。待明朝。〔带云〕婆婆。你则牢记者。〔唱〕稳情取做买卖的那儿来到。
　　〔卜儿云〕儿也。可有这等事么。〔正旦云〕难道我哄你。只依着我的话去做。包你小大哥明蚤回来也。〔卜儿云〕呀。我倒忘了。你适纔到我家来做什么。〔正旦云〕婆婆。我不为别的。要和婆婆讨个江西针儿绣花。〔卜儿云〕针儿有。等明日孩儿回来。我就带着针儿同孩儿来谢你也。〔正旦云〕这等。婆婆我去也。〔下〕〔卜儿云〕桃花女去了也。我不免依着他的说话。等到三更前后。风止雨息。倒坐在门限上。披散了头发。将马杓儿去那门限上敲三敲。叫三声石留住。搭救孩儿则个。〔下〕〔小末扮石留住上诗云〕耕牛无宿草。仓鼠有余粮。万事分已定。浮生空自忙。自家石留住的便是。春间辞别了母亲。出来做一场买卖。谢天地利增十倍。今日回家来到这里。争奈天色已晚。又遇着风雨。前不巴村。后不着店。怎生是好。〔做看科云〕兀的不是一座破瓦窑。权躲在窑内。捱过一夜。明蚤回见母亲去。我入的这窑来。且歇息些儿咱。〔做睡科〕〔卜儿上云〕这蚤晚是时候了。待我披开头发。倒坐门限上。把马杓儿敲三敲。叫三声石留住待。〔做敲叫三科下〕〔石留住做三应科云〕是那个叫我。出的这窑来。又不见个什么人。〔做惊科云〕呀。我石留住好险也。我纔出的这窑来。这窑忽的倒了。争些儿把我压死在窑底下哩。如今风雨已息。天色渐明。我不敢久停久住。赶回家见我母亲去。可蚤来到家门首也。母亲。开门来。开门来。〔卜儿做开门石留住入见科云〕母亲。您孩儿来家了也。〔卜儿云〕你是人也是鬼。〔石留住云〕您孩儿怎么是鬼。〔卜儿云〕你若是人。我叫你一声。你应我一声高似一声。若是鬼呵。一声低似一声。〔卜儿做叫科云〕石留住待。〔石留住做应科云〕哎。〔卜儿再叫科云〕石留住待。〔石留住再应科云〕哎。〔卜儿三叫科云〕石留住待。〔石留住云〕我哄母亲咱。〔做低应科云〕哎。〔卜儿做怕科云〕是鬼是鬼。〔石留住云〕母亲为何如此。〔卜儿云〕孩儿你不知。因你离家许久。老身放心不下。这城中有个周公。善能算卦。出着大言牌。上面写道。一卦不着。罚银一锭。是他算你该昨夜三更前后。三尺土底下板殭身死也。〔石留住云〕母亲。这周公也算的着。昨夜晚间。孩儿在破瓦窑中歇息。三更前后。不知是什么人叫我三声。我在睡梦中应了三声。慌忙走出窑来看时。这窑便忽的倒了。争些儿压死在窑底下哩。〔卜儿云〕孩儿也。你道周公算的着。还有一个算的着。我昨日算卦回来。适值任二公家桃花女来到我家借针儿。是他见我有些烦恼。问其缘故。我将前事说与他。他问了你生年八字。搯算了一徧。他说不妨。这个是有救的。教我到三更前后。披开头发。倒坐门限上。敲着木马杓。叫你三声石留住。我依了他这般做。不想你今早果然无事回来。着我欢喜不尽。〔石留住云〕母亲。这等看来。周公算不着了。待孩儿去问他。要这个银子何如。〔卜儿云〕你去恐怕他不服。不肯罚这银子。我同你去来。〔并下〕〔彭大做笑科上云〕你道我彭大公为何发这笑来。只好笑我家主人周公。开着卦铺。但是人来算卦的。少不的吉也断。凶也断。生也断。死也断。昨日算我隔壁石婆婆的儿子石留住该死。道是不利市。到今蚤日将晌午。方纔着我开铺面。挂起那大言牌。你道好淡么。〔卜儿同石留住上云〕彭大公。你周公算我孩儿昨夜三更三尺土下板殭身死。我孩儿今日可怎生无事回来。算不着。我来问他要这挑出的一锭银子。〔彭大做惊科云〕哎哟。石小大哥果然没事。是他算不着了也。我周公在卦铺里面。你自唤他出来。白他谎。讨他银子去。〔周公上做见科云〕你这婆婆又来怎的。〔卜儿云〕老爹。你算我孩儿昨夜身亡。算不着。你将那罚的银子与我。〔周公云〕我岂有算不着的。〔卜儿云〕这个不是我孩儿石留住。是今蚤回来的。〔周公云〕敢不是你儿子。私下借倩这个小厮。要我的银子。来坏我的买卖。〔卜儿云〕我只有的这个孩儿。彭大公也认的他哩。〔彭大云〕是他的亲儿子。与他银子去罢。〔周公云〕住住住。教他儿子自说生年八字来。等我再算。〔石留住云〕我今年二十岁。三月十五日午时生。〔周公云〕是这八字。〔做再算惊科云〕恠哉。这命本等该昨夜三更前后三尺土底下板殭身死。今日算来。有个恩星临时进命。救他无事。怎么昨日没这恩星。今日便有恩星救命。这小后生一定不是石婆婆的儿子。〔彭大云〕你这老人家。他在我隔壁住。从小里看生见长的。怎么不是。说话在前了。我只除下这挑出的银子与他去罢。〔做与砌末科〕〔卜儿云〕孩儿。得了这银子。俺们回家去来。〔下〕〔周公做闷科云〕我算了三十年卦。不曾差了。今日可怎生差算。被人罚了银子去。兀的不闷杀我也。〔彭大云〕想是你老了。不济事了。教一街两巷过来过往的人。都说周公算不着。被人罚了这挑出的一个银子去。下次再不要他算了。您好知道么。您常在我根前卖弄这阴阳有准。祸福无差。今日如何。好惶恐人也。毛毛毛。〔周公云〕这一个银子不打紧。只是挂了三十年。今朝被人拿去。真个惶恐。彭祖。与我关上铺门。我也不去注周易了。〔诗云〕独擅阴阳三十秋。犹余妙理未穷搜。饶君掬尽西江水。难洗今朝这面羞。〔彭大同下〕
　　〔音释〕
　　佣音容　夭音杳　殭音姜　当去声　横去声　禳仁张切　杓绳昭切　桯音汀　分去声　晌音赏
　　第一折
　　〔周公同彭大上〕〔彭大云〕老官人。不要恠我老人家多嘴。你自从开这卦铺已来。也赚的勾了。刚刚吃拿了一个银子去。便关上铺门。何等小器。我闻的古人有言。智者千虑。必有一失。你算了三十年的卦。从不曾算差了。止差的一个。也不为多。你的名头传播的远了。那算卦的人。难道为这一个不着便不来要你算。若如此别家起课的。鬼也没的上门了。如今这青天白日。关着铺门。像什么模样。便好道一日不害羞。三日吃饱饭。我们靠手艺的买卖。怎害得许多羞。老官人。你依我说。到厢子角儿里再取出个银子来。待我依旧开了铺面。挂上招牌。挑出这甘罚的银子去。怕做甚的。〔周公云〕你可不是这等说。我这一个挑着三十年了。如今被人拿去。我是出大言牌的。教我有甚嘴脸。好见那火算卦的人。不若且关铺门几日。等他一街两巷的人再三求我算卦。然后重开铺面。方纔好看。我在此闷坐。甚是无事。你说你那年月日时来。等我与你闲算咱。〔彭大云〕你要算我的命。被别人拿了你银子去。拿我来衬铺儿。老官人。你不济事。不要算我罢。〔周公云〕你这老弟子孩儿。我好意与你搯算搯算。讲这等胡话。你说你那年月日时来。〔彭大云〕你左右算不着。我说与你知道。我今年六十九岁了。〔周公云〕几时生的。〔彭大云〕五月初五日戌时生。〔周公做算科云〕干坎艮震巽离坤兑。嗨。可是两个儿也。彭祖。你今日安然。明日无事。到后日午时。合该土炕上板殭身死。〔做哭科〕〔彭大云〕你家里盛厢满笼放着银子。纔吃人拿的一个去。便是这等啼哭。这银子想是你的命哩。〔周公云〕我哭你哩。〔彭大云〕谁呢。〔周公云〕你到后日。日当卓午。土炕上板殭身死。〔彭大云〕好说。我可怎么得死。我不死。你死。〔周公云〕我这阴阳有准也。〔彭大云〕是你这阴阳有准。石留住不活了。老官人。你把这阴阳收拾起罢。你这阴阳是哈叭狗儿咬虼蚤。也有咬着时。也有咬不着时。我不信你了。〔周公云〕来来来。你伏侍我多年。只今日放你回去。打点送终之具。〔做与砌末科云〕分外与你一两银子。买些酒肉吃。辞别了你那亲识朋友。你死之后。我好好殡送你也。〔下〕〔彭大云〕老官人。你回来再与我算一算。可有甚恩星救么。〔做哭科云〕我又不曾要他算。平白地问了我八字。说我只在后日午时。土炕上板殭身死。打紧的我又怕死。这板殭的板字。教我怎当的起。待不信他来。他可阴阳有准。待信他来。我已是死的人了。那个救得。恰纔他与我一两银子。着我买些酒肉吃的醉饱。辞别了一班儿亲识朋友去。我有什么亲识朋友在那里。只有隔壁任二公。我今日先辞他一辞。就带这银子去与他吃一锺。〔做哭科云〕天呵。教我怎当的这板字也呵。〔下〕〔外扮任二公上〕〔诗云〕急急光阴似水流。等闲白了少年头。月过十五光明少。人到中年万事休。老汉姓任名定。人口顺都叫我做任二公。婆婆亡逝已过。别无甚么得力儿男。止有一个女儿。长成一十八岁。未曾许聘他人。这孩儿生下来左手上有桃花纹儿。因此上唤做桃花女。今日无事。我到门前闲看去咱。〔彭大上云〕恰好任二公正在门首。待我见去。〔做见科云〕兄弟。今日特来辞别你去也。〔任二公云〕哥哥。你要辞我往那里去。〔彭大云〕兄弟不知。今日周公算我一卦。道我到后日午时身亡。以此先来辞你。〔做哭科〕〔任二公云〕哥哥且省烦恼。这阴阳事信他怎么。那里便准。〔彭大云〕那周公算的卦。从来没个不准。教我怎不烦恼。他今日与我一两银子。买些酒肉吃。辞别了一班儿亲识朋友去。我银子现带在这里。待我买壶酒来。与兄弟吃一锺。〔任二公云〕你到我家。倒吃你的。只等我女孩儿回来。安排些酒肉。与哥哥食用咱。〔正旦上云〕妾身桃花女的便是。蚤间石婆婆送了我针儿。适纔到街市上配些绒线回来。谢天地今年好收成也呵。〔唱〕
　　【仙吕点绛唇】俺则见四野田畴。禾苗丰茂。登场后。鼓腹歌讴。现如今无士马绝征斗。
　　【混江龙】虽然是农家耕耨。感谢得天公雨露有成收。则俺这村居野疃。那羡您画阁朱楼。你道官人每出来的乘骏马。怎如俺那牧童归去倒骑牛。俺可也比每年多余黍麦。广有蚕桑。囤塌细米。垛下干柴。端的个无福也难消受。您穿的是轻纱异锦。俺穿的是坌绢的这麤紬。
　　〔做见科云〕伯伯万福。〔背云〕你看他为何这般烦恼。莫不是与我父亲有什么言语来。〔唱〕
　　【油葫芦】你两个自小儿相随到白头。端的是老故友。但同行共坐笑无休。我则道别逢闲汉频摇手。你可也敢则是饱谙世事慵开口。俺则见这壁厢闷闷的迎。那壁厢鬰鬰的忧。〔带云〕伯伯。〔唱〕你为甚么这等悄无言则办的眉儿皱。泪簌簌不住点儿流。
　　〔云〕伯伯。我去整治些酒菜儿来。与俺父亲饮几杯去。〔唱〕
　　【天下乐】却不道一盏能消万古愁。则俺这村也波坊。不比那府共州。那里取笙歌绮罗拥上楼。这快乐俺这里无。这快乐您那里有。伯伯也俺这里止不过是村务酒。
　　〔正旦暂下〕〔任二公云〕哥哥。我女孩儿取酒去了也。我劝你开着怀抱。那阴阳则不要信他。便准杀也是后日的事。常言道。今朝有酒今朝醉。明日愁来明日当。你到后日。再看如何。且管今日吃个醉去也。〔彭大云〕酒元是我要吃的。只是心头被他这个卦儿当着。教我怎生吃的下去。〔正旦捧酒上做送酒科云〕伯伯。满饮此杯。〔彭大做接酒不饮科〕〔正旦云〕伯伯。你接着酒。则是不饮。可也为何。〔唱〕
　　【寄生草】俺这里有的是黄鸡嫩。白酒熟。伯伯也你莫不为茅檐草舍庄家陋。〔彭大云〕俺每都是庄农人家。一村疃儿居住的。有甚么好房子在那里。〔正旦云〕我也道来。〔唱〕也一般儿青山绿树风光秀。〔带云〕况我父亲呵。〔唱〕又和你倾心吐胆交情厚。〔彭大云〕儿也。你不知道。我家主人周公。今日与我算一卦。道我没寿。以此吃酒不下。〔正旦云〕伯伯。你没寿今年也六十九岁了。〔唱〕但愿的乐丰年醉倒有百千场。何必要炼丹砂学取那松乔寿。
　　〔彭大做叹气科云〕儿也。你劝我吃酒。岂不是你好意。但那周公的算卦。打着个大言牌说道。阴阳有准。祸福无差。若一卦算不着。甘罚白银十两。我见他开铺三十多年。刚则是那石婆婆的孩儿石留住一个。可也算错了。被他要了这锭银子去。今蚤他在铺里问我的生年八字。与他搯算一卦。道是今日安然。明日无事。到后日午时。该在那土坑上板殭身死。因此来辞别你父亲。〔做哭科云〕儿也。这板殭的板字。教我怎生当那。〔正旦云〕伯伯。你说你的生年八字来。等我也替你搯算咱。〔任二公云〕哥哥。我这孩儿也说道会起课。常常在手儿上抡抡搯搯。胡言乱话的。一般有准处。你说与他算波。〔彭大云〕兄弟。你这女孩儿家怎么算的周公过。我今年六十九岁。五月初五日戌时生。〔正旦做搯指科云〕嗨。周公好能算也。真个注定后日日当卓午。土炕上板殭身死也。〔彭大做哭科云〕我可道周公算的有准。则隔明日一日。兄弟。我便与你永无会期。我是死的人了也。〔正旦唱〕
　　【后庭花】你则管里絮叨叨说事头。舌剌剌不住口。你便待准备着哭啼啼长休饭。伯伯也咱与你换上这喜孜孜欢庆酒。休得要泪交流。我着你依前如旧。包管你病羊儿犇似虎彪。困鱼儿脱了钓钩。〔彭大云〕我那周公开了三十年卦铺。止算差的一个。你怎么道他又算差了。〔正旦唱〕倒将咱佯不瞅。说周公百事有。转阴阳得自由。更山川变宇宙。
　　〔彭大云〕我伏侍他三十多年。实见他的卦无有不灵。无有不验。真个是光前绝后。古今无比。你教我怎生不信他。〔正旦云〕伯伯。〔唱〕
　　【柳叶儿】你卖弄他光前光前绝后。不由我不邓邓火上浇油。〔彭大云〕如今世上。除了那周公一人妙算。再无敌对哩。〔正旦唱〕你道是周公世上无敌手。蚤激的我嗔难忍。怒难收。伯伯也则教他到我行纳下降筹
　　〔彭大云〕儿也。你可怎生降着他来。〔正旦云〕伯伯。我今番救了你性命。则教他算不着。你意下如何。〔彭大云〕你若救了我老命得不死呵。我虽没甚么报答你。我当口中衔铁。背上披鞍。报答你也。〔正旦云〕明日晚间正当北斗星官下降。你买七分儿香纸花果。明灯凈水供养着。等到三更三点。那七位星官下降之时。受了你香纸花果明灯凈水。再要一领凈席。做一个席囤。你悄悄的躲在那里头。等星官每临去。你就跳出那席囤来。你休害怕。不拣那个星官。扯住一个。他问你要官呵。你便道我不要。他问你要禄呵。你便道我不要。他道你都不要。你可要什么。你便道我则要些寿岁。恁的呵。便好救你的性命不死了也。〔彭大云〕此言有准么。〔正旦云〕怎么不准。〔彭大云〕假若星官不来呵。你着我等到多蚤晚也。〔正旦唱〕
　　【赚煞】直等的月转矮墙西。人约黄昏后。摆祭物浇茶奠酒。只待那七位星官来领受。伯伯也蚤諕的你颤笃簌魂魄悠悠。那其间你可便休落了芒头。要记的语句儿滑熟。〔彭大云〕那星官是什么形相。我可害怕。怎生告他来。〔正旦唱〕忍着怕担着惊告北斗。比似你做阴司下鬼囚。争似得他这天堂上阳寿。〔带云〕伯伯。则今夜且和俺父亲吃一个烂醉者。〔唱〕管着你笑吟吟同做醉乡侯。〔下〕
　　〔彭大云〕兄弟。我如今依着孩儿说。办些素果斋食。香花灯烛。等到三更半夜。拜告北斗星官去。若得不死呵。我依旧拿这一两银子与你做东道吃。天那。则愿得所言有准。保全我的老命也。〔任二公云〕哥哥。你只管依着他做去。吉人天相。到后日我同女孩儿来贺你也。〔同下〕
　　〔音释〕
　　重平声　衬初艮切　过平声　耨囊斗切　疃汤短切　囤音顿　垜音朵　坌蒲闷切　谙音庵　慵音虫　簌苏上声　那上声　熟常由切　剌音辣　犇音奔　瞅音啾　更音京　行音杭　降奚江切　颤音战　相去声
　　第二折
　　〔彭大做持祭物科上云〕自家彭大公的便是。那桃花女说今夜晚间。是北斗星官下降之日。我依着他的说话。摆下这七分香纸花果。明灯凈水。拜告星官。又买了一领新席。做个席囤。着我躲在那席囤里面摆的这祭物都停当了也。我听上衙更鼓咱。〔做听科云〕是三更时分了。觉一阵风过。吹的我毛森骨立。敢是星官下来也。我且躲在这席囤里去咱。〔外七人扮星官引小星儿上诗云〕莫瞒天地莫瞒心。心不瞒人祸不侵。十二时中行好事。灾星变作福星临。吾神乃北斗七星是也。今夜吾神当降临凡世。纠察人间善恶。来到此处。不知甚么修善之人。虔心敬意。安排下七分香纸花果。明灯凈水。接待吾神。合该领受他供养波。〔做拂袖科云〕吾神去也。〔彭大做跳出扯住科云〕上圣可怜见。救小人咱。〔星官云〕你扯住我。莫不要官么。〔彭大云〕我不要官。〔星官云〕莫不要禄么。〔彭大云〕我不要禄。〔星官云〕官禄好受用哩。你都不要。你要些甚么。〔彭大叩头云〕小人叫做彭祖。今年六十九岁了。明日午时该死。只望上圣可怜见。与小人些寿岁咱。〔星官云〕这个不打紧。我受了你香灯祭祀。与你名下勾抹了该死的册籍。注上三十岁。有九十九岁寿。〔彭大叩头云〕勾了勾了。〔星官下〕〔小星儿躲桌下科〕〔彭大云〕恰纔我明明数着八位星官下来。可怎么则见的七位。这一位到那里去了。〔做掇桌见科云〕呀。却原来在这里躲着。〔小星做走彭大扯住科云〕上圣可怜见。〔小星云〕你扯住我要些甚么。〔彭大云〕我要些寿岁。〔小星做噀科云〕啐啐啐。〔彭大云〕不是这个啐。我要些寿岁。〔小星云〕你可不蚤说。我七位星官与了你多少。〔彭大云〕他与了我三十岁。〔小星云〕你今年多少年纪。〔彭大云〕我六十九岁了。〔小星云〕这等我也与你一岁。凑做一百岁何如。〔诗云〕彭祖一百岁。牙齿拖着地。饭也吃不的。教他活受罪。众星官去远了。我赶上去也。〔下〕〔彭大做伸舌科云〕有这等异事。星官下降也是真的。受了我香灯祭祀也是真的。但不知与我这三十一岁可也是真的。〔内鸡鸣科〕〔云〕呀。鸡鸣了。天色明了也。只等捱过午时不死。我到周公家讨他银子去。周公也。我替你愁哩。〔下〕〔周公上云〕阎王注定三更死。并不留人到四更。今日是第三日了。可怜那彭祖在我家勤勤谨谨。伏侍了三十多年。如今已过午时。一定是土炕上板殭身死了。我待亲去埋殡他。也见的我一点不忘故旧之意。〔彭大上云〕老官人。你这等盛情。我已心领了。你这大言牌在我手里挂起放倒。三十多年。须不好赖得。这一锭银子。快拿出来与我。〔周公云〕有鬼有鬼。你靠后些。〔彭大云〕老官人。我行有影。衣有缝。怎么是鬼。只是你时运倒了。前日算差了石留住。今日又算差了我哩。〔周公云〕只怕你说差了八字。你说真的来。〔彭大云〕我今年六十九岁。五月初五日戌时生。〔周公云〕八字不差。〔搯算科云〕这命不死。有些跷恠。必是有人破了我的法。要抢我的买卖。〔彭大云〕是你老了不济事。有那个来破你的法。你前日与了我一两银子。如今只与我九两便是。〔周公云〕银子不打紧。你跟我进来。待我关上门。〔做打科云〕你不说那个破我的法。我就打杀你。看你可活得成。〔彭大云〕住住住。你这阴阳本慢帐。自家算不着。倒恠人来破你的法。你前日打发我去拜辞亲识朋友。我可有甚么亲识朋友。只有我隔壁任二公。去辞别他。说你算我该今日午时身死。那任二公有个桃花女。也与我算一算。说不死。是有救的。明夜三更时分。该北斗七星下降。你备下香灯祭祀。着我躲在席囤儿里。只等星官领受了临去之时。便跳出囤来。扯住一个。问他要些寿岁。我依着他。果然有七位星官。被我扯住。与了我三十岁。临了又有一个油嘴小星儿。也与我一岁。说我整整的一百岁。因此上我得不死。便是那石留住小孩子。也是那桃花女救的。〔周公做算科云〕干坎艮震巽离坤兑。果然这一夜北斗星官下降。可知道破了我这阴阳。则除是这般。〔做取砌末付彭大云〕我不失信。这十两银子与你去。只是你在我家这许多年。我也不曾歹看承你。有一件事你可与我做去。〔彭大云〕是什么事要我做去。〔周公云〕明日我备下花红酒礼。要你将到任二公家。只说谢桃花女的。等他受了时。我自有个主意。〔彭大云〕你对我说这主意。我便去。〔周公云〕我不瞒你。我在这洛阳城里算卦。则有我高。如今桃花女甚有意思。我那个增福孩儿。还不曾定得亲事。只等任二公受了我花红酒礼时。我便好央媒去说亲。不怕他不许我。若得他到我家做媳妇。可不显的我家越有人了。这桩事都在你身上。我还要谢你多如那媒人的哩。〔彭大云〕这个是喜事。我该去。只是任二公与我老兄弟。那桃花女又是救我性命的。这花红酒礼本等是你的。怎么认做我的谢礼。我老人家可也不会说谎。〔周公做怒云〕你这些谎不肯说。不肯完成我这桩亲事。我这门还是关的。我再打你。〔彭大云〕老官人。不要懆暴。我替你去便了。〔词云〕劝周公莫便生嗔。将酒礼强勒成亲。不争我藏头露尾。可甚的知恩报恩。〔下〕〔周公云〕彭祖去了也。此事不宜迟慢。就去街市上唤个媒婆来。着他去任二公家说亲。定要娶这桃花女做媳妇。我想有这桃花女。怎显我的阴阳。只等问成了亲事时。不怕不断送在我手里。正是强中更有强中手。恶人终被恶人磨。〔下〕〔任二公上云〕自家任二公的便是。俺桃花女着彭大公昨夜晚间。等北斗星官降临。乞求寿岁。今日已过午时不死。想是不死了。〔彭大持砌末上云〕兄弟。非但不死。倒与我添了三十一岁寿哩。〔做谢科云〕兄弟。你女儿的搯算。灵验的不可当。昨夜果然三更时分。有七个北斗星官下降。我依着你女儿扯住他告寿。七位星官与了我三十岁。临了一个油嘴小星儿也与我一岁。直活到一百岁。我今日特备些酒礼来致谢。〔做递酒科云〕兄弟请饮一杯。〔任二公云〕这也难得。我吃我吃。〔做递三杯俱饮科〕〔彭大云〕这一段儿红。送与你女儿做件衣服穿。〔任二公云〕酒便好吃。这红忒重了也。〔彭大笑云〕这是我买命的。也不为重。〔任二公做受谢科〕〔丑扮媒婆上云〕自家媒婆的便是。奉周公言。命着我到任二公家求亲。可蚤来到门首也。无人报复。径自进去。〔做见科云〕任二公。你喜也。〔任二公云〕我老人家有甚的喜〔媒婆云〕今有周公他的大官人二十一岁了。他家事又富。女壻又生的俊。我特来与你家姐姐说这门亲事。你姐姐到他家时。用不了。使不了。穿不了着。不了。■〈口床〉不了。■〈口赛〉不了。有得好哩。〔任二公云〕等我问女孩儿肯也不肯。我不好自做主。〔媒婆云〕任二公。这事只在你做主。怎么倒凭你家姐姐。适纔周公家肯酒你也吃了。红定你也收了。怎还推辞得那。今日说了亲。后日是个大好日辰。就要娶你家姐姐做媳妇哩。〔任二公云〕我那里受他花红酒礼来。亲事也不曾许。就要过门做媳妇。这等容易。〔媒婆云〕你道不曾受他花红酒礼。那彭大公将来的不是。〔任二公云〕哥哥。你适纔那红酒。是你拿来谢我的。怎说是周公的。〔彭大云〕我本意自来谢你。那周公见说。替我备这红酒。我是穷汉。巴不得他替我备礼。岂知他这酒是肯酒。红是红定。〔任二公云〕哥哥。你好歹也。我女孩儿救了你性命。不指望你来谢他。倒着你卖了他那。〔彭大云〕兄弟。你也知我在周公家佣工三十年了。岂无些主人情分。便是我晓得他要求亲的意思。也该替他撺掇。一来你女儿也长成。该嫁人了。二来周公是个财主。他增福哥一表人物。尽也配得你女儿过。兄弟。不如依我说。许了他罢。〔任二公做气科云〕你们装这圈套。来强娶我女孩儿。兀的不气杀我老汉也。〔正旦上云〕妾身桃花女。到东庄讨镜儿去。心中有些恍惚。须索赶回家来。看是怎么。〔唱〕
　　【正宫端正好】则为这镜儿昏。我可也难梳裹。就东庄头巧匠明磨。去时节大斋时急回来可蚤日头儿末。不知俺家中有甚的人焦聒。
　　【滚绣球】我头直上发似揪。耳轮边热似火。我行行里袖传一课。急慌忙把脚步儿频挪。我这里穿大道桑柘林。穿小径荆棘科。〔带云〕蚤来到门首也。〔唱〕则见乱交加不知是那个。则听的沸滚滚热闹镬铎。〔任二公云〕彭大公。你使这等见识。我■〈扌弃〉的和你做一场。〔正旦唱〕俺父亲揎拳攞袖因何事。〔彭大云〕你要打我么。由你打。由你打。只要许了这亲事便罢。〔正旦云〕元来是彭大公。〔唱〕他这般唱叫扬疾不倈便可也为甚么。〔彭大做见正旦科云〕好好好。女孩儿来了也。我有说话。要和你讲哩。〔正旦唱〕有甚的好话评跋。
　　〔云〕父亲。你为甚么这般嚷闹那。〔任二公云〕孩儿也。你可不知。有彭大公今日午时不死。拿着些酒礼来谢你。因你不在家。他把酒来劝我吃了三锺。又拿一段儿红绢送你做件衣服穿。谁知是周公着他来。要求你亲事做他媳妇的。他道我吃了他肯酒。受了他红定。现今领着媒婆在这里。约定后日是吉日良辰。一头下财礼。一头就要你过门。这可不是把我生做起来。这都是彭大公使的见识。因此上和他唱叫。〔彭大云〕我委实不知。怎么屈恠我。〔媒婆云〕这个是喜事。五百年前注定的。姐姐。你许了罢。〔正旦唱〕
　　【倘秀才】那问亲的无礼法将我来劫夺。若是我不许聘我可有甚么罪过。〔彭大云〕哎哟。你这小孩子家就学得放泼那。〔正旦唱〕知他是您行凶也那我放泼。〔媒婆云〕喜事不要嚷。姐姐。你则许了罢。〔正旦唱〕你休言语。怎成合。可正是望梅止渴。
　　〔彭大云〕孩儿也。周公家这门好亲事。我可着你受用一世儿哩。我就与你做个落花的媒人。也不亏了你。〔正旦云〕谁听你这话来。〔唱〕
　　【滚绣球】则你这媒人一个个。啜人口似蜜钵。都只是随风倒舵。索媒钱嫌少争多。女亲家会放水。男亲家点着火。你将那好言语往来收撮。则办得两下里挑唆。你将那半句话搬调做十分事。一尺水翻腾做百丈波。则你那口似悬河。
　　〔云〕父亲。那周公家怎知有我来。〔任二公云〕这是彭大公说的。〔彭大云〕我几曾说来。想是你救石婆婆的儿子。被他晓得了。〔正旦唱〕
　　【叨叨令】你道是石哥哥我不合救了他亡身祸。因此上被周公家知道我这赔钱货。我则道多是你这撮合山要赚松纹锞。那里管赤绳儿曾把姻缘缚。兀的不气杀人也波哥。兀的不气杀人也波哥。〔带云〕彭大公。你好歹也。〔唱〕我则问你个彭大公怎么的也这等迎风■〈欺〉。
　　〔任二公云〕常言道众生好度人难度。孩儿也。你前日救了彭大公的性命。他把这桩亲事报答你哩。〔正旦唱〕
　　【呆骨朵】想当日泪漫漫哭的你那喉咙破。怕不眼睁睁的待见阎罗。周公也他算着你身亡。我端的救了你命活。〔彭大云〕儿也。你是我的恩人。怎忘得你。〔正旦唱〕哎。你个彭大公纔得消磨难。倒着我桃花女平白地遭摧挫。〔彭大云〕这是周公家要求媳妇。干我甚事。〔正旦唱〕也是我不合搭救你。你将这恶言词展赖我。
　　〔彭大云〕儿也。你可不要嚷那。我晓得周公是财主人家。他下的聘财。比别家必然富盛。你到他家里。穿的好。吃的好。受用一世。你若不许呵。只怕干老了你也。〔正旦唱〕
　　【伴读书】你休则管里闲撺掇。休则管里空担荷。我如今绿鬓朱颜如花朵。我又不苍颜皓首年高大。到来日你可便牵羊携酒来相贺。〔带云〕大公也。〔唱〕你看道是谁家结下丝萝。
　　〔媒婆云〕姐姐。彭大公说话须不误。你若许了这亲呵。你居兰室。住画阁。重裀卧。列鼎食。有的受用哩。不是我媒婆说谎。他后日下的财礼。这样高。这样大。雪花银子有三十个。不比别人家寒酸。你只满口儿许了他罢。〔正旦唱〕
　　【笑和尚】我我我不恋你居兰堂住画阁。我我我不恋您列鼎食重裀卧。我我我不恋您那雪花银三十个。〔媒婆云〕那周公算的好周易课。只有他家大官人晓得。再不传别人的。姐姐。你过门之后。他还要传这周易课与你哩。〔正旦唱〕他他他论阴阳少讲习。我我我论卦爻多参破。休休休我根前〔做推媒婆跌科唱〕还卖弄甚么周易的课。
　　〔彭大云〕儿也。你看我老人家面上。许了这亲事罢。〔正旦云〕父亲。便许了他。也不妨事。〔任二公云〕孩儿也。我若是蚤知他们的见识。也不受他这红酒来。常言道的好。男大须婚。女大须嫁。既是你肯许了。我也许。〔媒婆云〕元来这姐姐口强心不强。只是我做媒的吃亏。被他推这一跌。〔正旦背云〕周公也。你休见差了。〔唱〕
　　【煞尾】则怕我到家来有危有难如何躲。我劝你所作依公莫太过。投至得到我根前问个定夺。讨个提掇。决个死活。哎。周公倈你便有灵验的阴阳敢可也近不的我。〔下〕
　　〔彭大云〕兄弟。你女儿已许下亲事。我便与媒婆回周公话去也。〔做别科〕〔任二公做扯住科云〕哥哥也。还吃锺喜酒去。〔媒婆云〕任二公不劳了。周公在那里悬望。要准备下财礼迎娶过门。许多事务。都只在明日一日。放彭大公蚤些去罢。〔任二公云〕这等。一发待成亲之后。同你来吃喜酒便了。〔同下〕
　　〔音释〕
　　纠音九　缝去声　思去声　懆音灶　■〈口床〉音床　■〈口赛〉赛去声　末魔去声　聒音果　柘遮去声　镬音和　铎东挪切　揎音宣　攞罗上声　倈郎爹切　跋音波　夺音多　泼音颇　合音何　渴音可　啜枢悦切　钵波上声　撮搓上声　唆音梭　锞音课　缚浮卧切　簸音播　众平声　活音和　难去声　摧慈随切　掇音朵　荷去声　大音惰　阁科上声　强音绛
　　第三折
　　〔周公上云〕老夫周公。昨日使了个智量。着彭祖拿那红酒去谢了任二公。随后着媒婆去说亲。要求他桃花女做媳妇。喜的他已许允了。今日是第三日。我准备下彩段财礼。已着彭祖唤媒婆去了。只等他两个来时。好送到任二公家。一边辆起坐车儿。两傍摆着鼓乐。吹打将去。准要今日取那桃花女过门。这早晚彭祖媒婆敢待来也。〔彭大上云〕媒婆那里。我周公家唤你哩〔媒婆上做打撞科云〕啐。你也睁开驴眼。今日吉日。周公家下财礼。是我媒婆的身上事。要你来唤。〔做入见科〕〔周公云〕我这娶亲的礼物。一应已都齐备了。你们领着快去。不要误了我好日辰。〔彭大云〕这等我们就去。媒婆。到他门首。让你先入去。通知行礼的事。我随后进来。〔媒婆云〕彭大公。你怎么到让我先入去。〔彭大云〕那任二公的女儿性子。好生利害。倘或礼物有些不臻。打将起来。我在后面好溜。〔媒婆笑云〕我做了一世的媒婆。再不曾着新人打了。我们快去。〔周公云〕且住。〔做背科云〕待我算一算。干坎艮震巽离坤兑。今日他出门之时。正与日游神相触。便不至死。也要带伤上车。又犯着金神七杀上路。又犯着太岁。遭这般凶神恶煞。必然板殭身死了也。〔彭大做偷听科云〕嗨。元来周公怀这等恶意。我只道他娶桃花女做媳妇。那知要害他性命。则他阴阳是有准的。〔做掩泪科云〕儿嚛。眼见得无那活的人也。〔媒婆云〕彭大公去罢。〔下〕〔周公云〕彭祖媒婆去了也。我只在门前等候凶信咱。〔下〕〔彭大媒婆引人众捧财礼并车灯鼓乐上云〕你每捧财礼的。捧的齐整着。把车儿拽起着。花灯点亮着。两边鼓乐吹动着。到任二公家娶亲去来。〔媒婆云〕时辰到了。请新人蚤些儿上车者。〔正旦引石留住凈挑担儿上云〕妾身桃花女的便是。我想周公好狠也。他今日那里是娶媳妇。无过恠我破了他的法。要择此凶神恶煞的时日。来害我性命。只是你的阴阳怎么出得我这手里。我一桩桩早已预备下了今日清蚤起来。先拜过了家堂。辞别了父亲。着他不要送我上车去。避过了他那恶煞。随即到隔壁去别了石婆婆。与他借小大哥来送我。着他与我解救咱。哎。周公。你可枉用这一场歹心也呵。〔唱〕
　　【中吕粉蝶儿】别人家聘女求妻。也索是两家门对。写婚书要立官媒。下花红。送羊酒。都选个良辰吉日。大纲来为正礼当宜。那里取这不明白强人婚配。
　　【醉春风】你去那周易内显神通。怎如我六壬中识详细。也不待到家门就要算的我一身亏。你道波可有这个理。理。由你有百般的阴谋。千般的巧计。怎当我万般的堤备。
　　〔彭大云〕儿也。时辰到了。你请出门上车儿者。〔媒婆做扶行科〕〔正旦云〕且慢者。这出门的时辰。正犯着日神。又犯着金神七杀。有这两重恶煞。争些的着他道儿也。石小大哥取我那花冠来。待我带上。再取那筛子来。你拿着在我前面先行咱。〔石留住云〕理会的。〔取冠与正旦戴持筛子先行科〕〔正旦唱〕
　　【迎仙客】他道是日游神为祸祟。我桃花女受灾危。怎知有千只眼先驱能辟鬼。〔媒婆做扶出门科〕〔正旦唱〕我行出宅门前。离得这闺阁里。我呵若不是妆束巍巍。险些儿被金神打的天灵碎。
　　〔彭大做看正旦科云〕好也。被他蚤挣过两重儿也。辆起车儿。媒婆扶新人上车者。〔正旦云〕住住住。这时辰正冲着太岁。我想太岁最是一个凶神。若不避着他。那里得我这性命来。石小大哥。你等我上了车。分付拽车的人。先把车儿倒拽三步。不许他便往前走。〔媒婆扶旦上车科〕〔石留住云〕推车的听着。新人分付。先把车倒拽三步。方向前走。〔众应做倒拽三步科〕〔正旦云〕我这袖中有个手帕儿。待我取出来。兜在头上。〔做兜帕科唱〕
　　【醉高歌】坐车儿倒背我这身奇。手帕儿遮幪了我面皮。〔彭大云〕怎么这新人车儿不向前走。倒往后褪那。〔正旦唱〕大公也你可怎生不解其中意。我则怕撞着那凶神的这太岁。
　　〔彭大做看正旦科云〕这一会怎么孩儿不言语了。我是看咱。〔正旦云〕伯伯。你看我怎么。〔彭大云〕没。〔周公上做望科云〕新人的车儿来了也。〔问彭大云〕如何。〔彭大云〕不济事。〔周公云〕我算他板殭身死。〔彭大云〕他是活活儿的哩。〔周公云〕他怎么活了来。〔彭大云〕你有这许多算法。他可有许多的解法哩。他出门时。他教人先拿着一个千只眼在头里走。〔周公云〕那千只眼是什么东西。〔彭大云〕是筛子。〔周公云〕那千只眼在前。可不把日游神先赶过一壁去了。这金神七杀又怎么解〔彭大云〕他又带上一顶花冠。层层都是神道。妆的似天帝一般。方纔出门。〔周公云〕这等可知金神七杀。倒要避他了也。这太岁凶神。他可又怎么解。〔彭大云〕他上了车。不许推车的就走。将车倒拽三步。他袖儿里取出个手帕儿。兜在头上。盖杀了面。以此无事。〔周公云〕你可不要听他说把这车儿倒拽。岂不死了。〔彭大云〕新人的言语。那个不遵听他。你先对我说不得。〔周公云〕嗨。这妮子好强也。〔彭大云〕你可不济哩。〔周公云〕等我再算一课。干坎艮震巽离坤兑。彭祖。如今去请他下车儿来。正蹅着黑道。我着他登时板殭身死。〔下〕〔彭大做掩泪科云〕罢了。儿嚛。这遭可死了也。媒婆。请新人下车儿咱。〔媒婆做扶正旦科〕〔正旦云〕且慢者。今日是黑道日。新人蹅着地皮。无不立死。则除是恁的。石小大哥。与我取两领净席来。铺在车儿前面。我行一领倒一领。〔石留住云〕理会的。〔取席铺地科〕〔正旦做下科〕〔唱〕
　　【石榴花】今日是会新亲待客做筵席。倒准备着长休饭永别杯。莫不我拜先灵打着面豹纛旗。你畅好是下的。使这般狡幸心机。娶新人指望成佳配。结百年谐老夫妻。怎么未成亲先使这拖刀计。蚤难道人善得人欺。
　　【斗鹌鹑】你送的我九死一生。哎。周公也枉坏了你那三财的这六礼。〔做倒席行科彭大云〕你只管里把这两领席。倒来倒去。是甚么主意。〔正旦唱〕这的是我避难的机谋。■〈走朶〉灾的见识。为甚么走走行行铺下净席。则要你盖了这里。他拣定这黑道的凶辰。〔带云〕我将这净席呵。〔唱〕与他换过了黄道的吉日。
　　〔彭大云〕这一会儿可不听的他言语了。待我看咱。〔做看正旦科〕〔正旦云〕伯伯。你看我怎的。〔彭大云〕没。〔周公上问彭大科云〕如何。〔彭大云〕不济事。〔周公云〕这一番准着他板殭身死。〔彭大云〕他还活活儿的哩。〔周公云〕他怎生活了来。〔彭大云〕他早知道了。说今日是黑道日。他把两领净席。铺在地下。行一领倒一领。换过黄道走了。因此他可不死。还是活活儿的哩。〔周公云〕嗨。这妮子好强也。〔彭大云〕你可不济哩。〔周公云〕等我再算一卦。干坎艮震巽离坤兑。如今他该入门了。正是星日马当直。新人犯了他。跑也跑杀。踢也踢杀。怕他不板殭身死。彭祖。你去请新人入门咱。〔下〕〔彭大做摇头科云〕周公。你好忒狠也。媒婆。扶着新人入门者。〔正旦云〕且慢者。今日是星日马当直。我过的这门限去。正汤着他脊背。可不被这马跑也跑杀。踢也踢杀。那里取我的这性命来。石小大哥。与我取马鞍一副。搭在这门限上波。〔石留住做搭马鞍科〕〔彭大云〕他把门限上放上这马鞍子。又做甚么勾当。〔正旦唱〕
　　【上小楼】你争知就里。阴阳凶吉。现如今星日马当日。降临凡世。正是该期。我可也怎敢的。擅便道。汤他脊背。先与他停停当当鞁上这一重鞍辔。
　　〔彭大云〕嗨。这一会儿我可不听见他言语了。〔做看正旦科〕〔正旦云〕伯伯。你看我怎的。〔彭大云〕没。〔周公上问彭大科云〕如何。〔彭大云〕罢么。我道你老了不济事了。〔周公云〕他可板殭身死了么。〔彭大云〕老官人。他还活活儿的哩。〔周公云〕他怎的活了来。〔彭大云〕我去请他入门。他道今日是星日马直日。把一副鞍子来搭在门限上。那马便顺顺的伏了。他跑也不敢跑一跑。踢也不敢踢一踢。因此不死。还活活儿的哩。〔周公云〕这妮子好强也。〔彭大云〕我说道。你可不济事哩。〔周公云〕等我再算一卦。干坎艮震巽离坤兑。我如今请他入这墙院子来。却是鬼金羊昴日鸡当直。这两个神祗巡绰。若见了新人呵。鸡儿啄也啄杀他。羊角儿触也触杀他。必然板殭身死也。〔下〕〔彭大做掩泪科云〕儿嚛。这一番可送了孩儿的性命也。媒婆。请新人。入墙院子来。〔媒婆做请科〕〔正旦云〕且慢者。这早晚正值鬼金羊昴日鸡两个神祇巡绰。我入这墙院子去。必受其祸。石小大哥。取一面镜子来。与我照面。再取那碎草米谷。和这染成的五色铜钱。等我行一步。与我撒一步者。〔石留住云〕兀的不是镜子。我便撒那碎草米谷去。〔正旦做取镜。自照科〕。〔石留住做撒草谷科〕〔彭大云〕这孩儿有许多琐碎。〔媒婆做扶入墙院科〕〔正旦云〕伯伯。你可那里知道。〔唱〕
　　【幺篇】我着这草喂了羊。谷喂了鸡。〔带云〕这铜钱呵。〔唱〕着小孩儿每。吵吵闹闹。斗争相戏。趂哄里。向堂前。将身平立。哎。周公也可蚤则颓气了你那巽离坤兑。
　　〔正旦做立科〕〔彭大云〕孩儿。这一会不言语。可敢死了。我试看咱。〔正旦云〕伯伯。你看我怎的。〔彭大云〕没。〔周公上问彭大云〕如何。〔彭大云〕我说你不济事。就不济事了。〔周公云〕难道这一次他也不死。〔彭大做抓脸科云〕他还活活儿的哩。〔周公云〕他怎生活了来。〔彭大云〕他可先算计了。道是这时候该鬼金羊昴日鸡巡绰。把些碎草米谷。撒一步行一步。又撒下些五色铜钱。等小孩子们去相争相抢的。他自家把个镜子照了脸。打闹里走进墙院子。如今在堂上立着哩。〔周公云〕都是你这老弟子孩儿。你不要与他这草谷。可不死也。〔彭大云〕你家那里有草谷五色铜钱与我带去哩。都是他自家预备的。〔周公云〕便是他备的。你也不要与他撒纔是。〔彭大云〕老官人。他的算计比你高的多。他央着石留住与他做事哩。〔周公云〕嗨。这妮子好强也。〔彭大云〕你可不济哩。〔周公云〕等我再算一卦。干坎艮震巽离坤兑。他如今入的这第三重门。正是丧门吊客当直。新人这一番入门来。不板殭身死。我也再不算卦了也。〔下〕〔彭大做叹科云〕嗨。儿嚛。这遭无那活的人也。〔媒婆云〕请新人入第三重门去。〔做扶科〕〔正旦云〕且慢者。这第三重门恰是丧门吊客当直。这神煞是犯他不得的。石小大哥。取那弓箭来。等我入第三重门时。与我射三箭者。〔石留住云〕理会的。〔彭大云〕弓箭也备的有。倒好做个货郎担儿。〔正旦唱〕
　　【普天乐】我这里说真实。言端的。今日是犯着丧门吊客。我蚤把弓箭忙射。弓拽开似明月弯。箭发去似流星坠。〔石留住云〕关上门者。等我射箭。一箭。两箭。三箭。〔正旦唱〕我这里笑吟吟挪身来宅内。周公也可不教我直挺挺板死在门闱。羞杀你晓三才的孔明。知六壬的鬼谷。画八卦的伏羲。
　　〔彭大云〕这一遭他敢逃不去了。待我看咱。〔正旦云〕伯伯。你看我怎的。〔彭大云〕没。〔周公上问彭大科云〕如何。〔彭大云〕不济事。〔周公云〕我算定他一准是板殭身死也。〔彭大云〕他还活活儿的哩。〔周公云〕这一番他怎生活了来。〔彭大云〕他说道入这第三重门。是犯着丧门吊客。便教石留住取弓箭来。先射三箭。方纔入门。怎么不活。〔周公云〕这妮子好强也。〔彭大云〕干坎艮震。〔周公云〕你怎么先搀了我的那。〔彭大云〕眼见的你又是这句儿。〔周公云〕如今入这卧房中。在白虎头上铺床。我在外面响动鼓乐来。惊起这白虎。怕他躲到那里去。我着他板殭身死也。〔下〕〔彭大云〕儿嚛。这遭可躲不过了。媒婆。请新人到卧房中坐床去者。〔媒婆请科〕〔正旦云〕且慢者。我如今入卧房去。这床正坐在白虎头上。他那里响动鼓乐。惊起白虎。那里取我的性命来。伯伯。〔彭大云〕你的解着。都是石留住预备下哩。〔正旦云〕伯伯。我不为别的。我有些害怕。他家有甚么小孩儿。着一个来与我做伴咱。〔彭大云〕我也道这小孩子可放不得在货郎担儿里的。周公家有个小姑娘。叫做腊梅。今年十三岁了。我着他来伴陪你如何。〔正旦云〕好波。你着他来。〔彭大云〕小姑娘有请。〔搽旦扮腊梅上云〕你叫我做甚么。〔彭大云〕我和媒婆要前后执料去。要你来伴新人坐一坐。〔腊梅云〕哎哟。他是嫂嫂。还不曾见面哩。怎么好去陪他。〔彭大云〕小孩子家怕些甚的。你则陪他去。等他坐过了床。还要出堂行礼。见你爹爹哩。〔同媒婆下〕〔腊梅做见正旦科云〕嫂嫂万福。〔正旦云〕姑姑万福。你穿着我这鹤袖儿。在这里坐一坐。我往后面更衣去便来。〔虚下〕〔外动鼓乐科〕〔白虎上咬腊梅科〕〔腊梅做倒科〕〔正旦更衣上坐科〕〔彭大云〕这一会不听的孩儿言语。敢是死了也。我试看咱。〔做看科〕〔正旦云〕怎么小姑娘腊梅死了也。〔彭大云〕呀。果然小姑娘死了。周公快来。〔周公上云〕如何。〔彭大云〕小姑娘死了也。〔周公云〕新人在那里。〔彭大云〕他两个同坐着哩。不知怎么新人不死。是小姑娘死了。〔周公做哭科云〕桃花女。你好促恰也。〔媒婆慌上云〕周公家死了人。你们还吹打些什么。我看那周公和这桃花女一不做。二不休。少不得弄出几个人命来。我媒人钱不曾赚得。倒要陪工夫吃官司。受他这等连累。我们不如溜了的是。〔同众散下〕〔正旦唱〕
　　【快活三】我则怕这雷霆白虎威。因此上要一个做相陪。忽被那鼓声惊动怎支持。倒惹下你的凄惶泪。
　　〔彭大云〕这都是俺那周公的阴阳有准。应在小姑娘身上了也。〔正旦唱〕
　　【鲍老儿】买弄杀周易阴阳谁似你。还有个未卜先知意。〔周公云〕若有妨碍。你也该与小姑娘说一声儿。怎么眼睁睁的看他死了也。〔正旦唱〕不争我小桃叮咛说与腊梅。又则怕泄漏了春消息。〔带云〕周公也。〔唱〕怎这般哀哀怨怨。烦烦恼恼。哭哭啼啼。
　　〔彭大云〕儿也。这小姑娘还好救得么。〔正旦云〕你问俺公公。可要他活哩。〔周公云〕可知要活哩。〔正旦云〕这等。有凈水取一碗来。〔彭大取水科云〕兀的不是凈水。〔正旦接水用手搯诀念呪云〕天啉啉。地啉啉。魔啉啉。唵啉啉。吾奉九天玄女。急急如律令摄。〔做喷水三科云〕你不活怎么那。〔腊梅做醒科云〕父亲也。干坎艮震。〔周公云〕怎么你也学我〔腊梅云〕你下次再休弄这虚头了也。〔正旦唱〕
　　【尾煞】算人间死与生。较阴阳高共低。再休提天文地理星家历。周公也你在我桃花女根前如何过去得。〔下〕
　　〔周公做叹科云〕直被这妮子几乎气杀我也。〔彭大云〕老官人。我劝你罢了。等桃花女满月之后。将这座卦铺让他开去。可不还准似你。〔周公云〕我怎么放的他过。等我再算一卦。干坎艮震巽离坤兑。彭祖。你到明日拿着一把快斧头。出到城外东南角上。有一科小桃树。正是这桃花女的本命。你不要着一个人看见。也不要开言。悄悄里一径砍倒这科桃树。我着那桃花女板殭身死。〔彭大云〕这个我去不得。我这老性命也是他救我的。不指望我去报答他。倒做这等魇镇事。欺心剌剌的。我不去。我不去。〔周公云〕你不去么。待我关上门。先打杀你。〔彭大云〕我死不如他死。我去我去。〔周公云〕一计不成。又有一计。看他明朝。怎生躲避。〔同下〕
　　〔音释〕
　　辆音亮　煞音杀　解上声　日人智切　强欺养切　堤音低　祟音岁　辟音辟　合音葛　幪音蒙　解音械　蹅音渣　席星西切　别邦爷切　纛东卢切　的音底　识伤以切　吉巾以切　鞁音备　辔音配　祇音其　哄烘去声　立音利　实绳知切　射绳知切　息丧挤切　历音利　得亨美切　魇音掩
　　第四折
　　〔彭大上云〕昨日周公着我磨了斧头。到城外砍那小桃树去。这桃花女在我面上有活命之恩。本等不好去得。被那周公逼勒不过。只得应承了他。我想他拣的日辰都是凶神恶杀。尚且没奈他何。他是个人叫做桃花女。须不是那桃树。莫说砍倒这树枝。便连根掘了来。难道这桃花女真个便板殭身死了不成。敢是这老头儿没时运。倒了灶也。我如今且瞒着桃花女。腰着斧头。往城外东南角上。走一遭去来。〔正旦冲上云〕伯伯。你这般鬼促促的。在这里自言自语。莫不要出城去砍那桃树么。〔彭大惊云〕嗨。真个好能也。孩儿。你也忒心多。我不砍甚么桃树。我自要劈些柴儿来烧。〔正旦云〕伯伯。你怎么哄我。那城外东南角上有一科小桃树。我今年一十八岁。这桃树也种十八年了。那周公道是与我同年的就是我的本命。因此上教你砍取他来。只要伤害我性命。怎知我昨日已预先知道也呵。〔唱〕
　　【双调新水令】则问你为甚么腰横利斧出城东。怎生的我根前还来打哄。我心间无限事。尽在不言中。不由我忿气冲冲。谢得公婆家将俺来厮知重。
　　〔彭大云〕儿也。实不相瞒。委的是周公着我砍桃树儿去哩。〔正旦云〕伯伯。想当初是我救你来。今日可要你救我。〔彭大云〕儿也。你着我今日可怎生救你。〔正旦云〕伯伯。你砍那桃树去。休要伤了他根儿。你只半中间砍折。你若拿这桃枝进门。那时节我须死了。只要你记着我的言语。将那桃枝去门限上敲一敲。着周公家死一口。〔彭大云〕敲两敲呢。〔正旦云〕着周公家死两口。〔彭大云〕敲三敲呢。〔正旦云〕死三口。〔彭大云〕这等我直敲到晚。只是你不死。我与你报冤便好。你也死了。就把周公家七代先灵都死绝了。你怎得见。〔正旦云〕只等周公死后。你向我耳朵根边高叫三声。桃花女快苏醒者。我便得还魂也。〔彭大云〕这话有准么。〔正旦云〕岂有不准之理。〔彭大云〕孩儿放心。我牢记着哩。我如今砍桃树去也。〔下〕〔正旦唱〕
　　【沉醉东风】我只道受了些千惊万恐。那里便埋没我四德三从。怎知你会把持。能搬弄。不则这日恶时凶。逼的我难躲难逃一命终。做一个虚名儿妇冢。
　　〔正旦做伏几死科〕〔彭大做背桃枝上云〕我出的城门。到这东南角上打一望。只见茫茫荡荡。一刬都是荆榛草莽。并不见什么小桃树在那里。元来被一个棘针科遮着哩。嗨。周公好算也。我走到这小桃树下。记起孩儿的说话。不要伤了他根。只把上半截桃枝一斧头砍将下来。如今背回去。不知我孩儿性命。可是如何。待我看咱。〔做放下桃枝看科云〕呀。果然死了。孩儿。你好苦也。周公。你好狠也。我记的孩儿曾说他死了时。将这桃枝去门限上敲一下。周公家死一口。敲两下死两口。敲三下死三口。我可不信。待我叫周公出来试验咱。〔做叫科云〕周公快来。桃花女死了也。〔周公领小末扮增福腊梅上看科云〕小鬼头。你今日板殭身死了也。彭祖。快去买具棺木来装了他。与我抬在一壁者。〔彭祖云〕这老弟子孩儿好狠也。我是敲咱。〔做取桃枝敲科〕〔腊梅倒科〕〔周公惊云〕呀。怎么女孩儿也死了。〔再敲增福倒科〕〔周公云〕呀。怎么孩儿也死了。你莫不为没了媳妇那。我另娶一个好的与你。〔三敲周公倒科〕〔云〕真个周公也死了也。〔做连敲科云〕你看一火随邪的弟子孩儿都死了也。只是这桃花女怎的他活。我记得了。他教我周公死后到他耳朵根边。高叫三声。桃花女快苏醒者。他便活起来。待我叫咱。〔做三叫科〕〔正旦做醒科云〕一觉好睡也。〔唱〕
　　【鴈儿落】我这里困腾腾睡正浓。则听的闹嚷嚷声惊动。还不勾半竿日影斜。蚤唤醒一枕游仙梦。
　　【得胜令】呀。笑杀那注易的老周公。枉了也砍折这小桃红。他道是推休咎凭他用。怎如我转阴阳妙不穷。他道是英雄。要把我残生送。我如今从也波容。也等他一家儿似梦中。
　　〔彭大云〕儿也。你怎生救得周公一家儿。也是你的阴骘哩。〔正旦云〕据他这一片狠心。可也该死。〔彭大云〕那周公是该死的。这增福小官人。一些儿不干他事。他可也不该死。〔正旦云〕这等。你要救他活么。〔彭大云〕他死了。我这工钱问那个讨。可知要他活哩。〔正旦云〕伯伯。有凈水取一盏过来。〔彭大做取水付正旦科〕〔正旦接水用手捏诀念呪科〕〔先喷周公水科云〕你不活怎么。〔周公做醒科〕〔彭大云〕呀。真个也活了。〔正旦云〕公公也。可不道干坎艮震。〔周公云〕你也学我的话那。媳妇儿。这都是我不是了也。你则可怜见。救我两个孩儿咱。〔正旦唱〕
　　【川拨棹】你须是俺公公。比傍人自不同。我实指望承奉欢容。扶助家风。怎知你逞尽顽凶。设就牢笼。不许我身安寿永。到今日爻与卦两无功。
　　〔周公云〕媳妇儿。你则可怜见。救我两个孩儿咱。〔正旦再用水喷增福科〕〔增福做醒科〕〔正旦唱〕
　　【七弟兄】非是我指空。话空。做这等巧神通。也只为结婚姻本待谐鸾凤。因此上噀法水不惜救童蒙。到底个想前情尚觉伤心痛。
　　〔周公云〕增福是你女壻。你可救活了。这小姑娘你一发可怜见。救了命咱。〔正旦再用水喷腊梅科〕〔腊梅做醒科云〕爹爹也。好干坎艮震。送的我两遭儿也。〔彭大云〕三口儿都活了。这喜酒我有的吃哩。〔正旦唱〕
　　【梅花酒】呀。还说甚列琼筵捧玉锺。这都是我蹇命相冲。恶业偏逢。争些儿凶吉难同。〔周公云〕不是我夸口说。你做我家媳妇儿。管着你一生丰衣足食。也不亏负你哩。〔正旦唱〕您脱空衠脱空。我朦胧打朦胧。再休夸家道丰。衣能足食能充。权放下翠眉峰。且消停泪珠涌。
　　【收江南】呀。今日个桃花依旧笑春风。再不索树头树底觅残红。多谢你使心作幸白头翁。若不是这些懵懂。怎能勾一家儿团聚喜融融。
　　〔周公云〕媳妇儿。你也不要恠我了。当初一日。这洛阳城中。则有我的阴阳高。谁想两番儿被你破了我的法。可不有了你。就不显了我。以此心中不忿。要与你做个对头。如今百般的被你识破。况我三口儿眼睁睁都是你救活的。我怎敢再来算计你。我则今日卧翻羊。窨下酒。教彭祖去请那任二公并石婆婆母子两个。都到我家里来吃庆喜筵席。可不好也。〔彭大云〕我也道来。昨日你家做一场亲事。也不曾新人两个。同拜天地。也不曾拜见公公。亲眷每也不曾接来会会。喜酒也不曾摆几桌。没酒没浆。不成道场。也被人笑话。老官人。你今日说的纔是个说话。我就请客去也。〔做行又转科云〕媒婆也要请来。好扶新人拜堂。〔周公云〕说的是。你去一同请了来罢。〔彭大下〕〔任二公石婆婆石留住媒婆同彭大上云〕我每同到周公家吃喜酒去来。〔做入见科〕〔周公云〕媒婆。你先扶新人和新郎拜谢天地者。〔正旦同增福暂下更衣上媒婆扶行礼谢天地交拜科〕〔正旦同增福拜周公周公受科〕〔次拜任二公周公搀任二公受科〕〔次拜石婆婆石留住同回拜科〕〔周公送酒科〕〔正旦送周公酒科〕〔周公云〕今日是媳妇儿喜事。待老夫赞叹几句。列位亲眷都吃一个烂醉者。〔词云〕我老夫在洛城算卦多年岁。端的个论阴阳灵验从无对。闻知有桃花女妙法更通玄。因此上与孩儿下聘成婚配。非是我选时日故生毒害心。实则要比高低试道他知未。果然他六壬课又出我之先。我只待服降他低头甘引罪。想则是我周公家道日当兴。纔得这好儿孙后辈超前辈。今日里草堂中羊酒大张筵。愿诸亲共与我开怀吃个醉。〔任二公云〕亲家说的好。我每■〈扌弃〉吃的烂醉。尽兴方归也。〔正旦唱〕
　　【鸳鸯煞尾】从今后再休提一求一肯机谋中。越显你千占千验声名重。也不索家贮神龟。户纳钱龙。畅道术似君平。财如邓通。赢的个车马填门四远里人传颂。你知我为甚的所事儿玲珑。则我这桃花元是那上天的种。
　　〔音释〕
　　哄烘去声　从音匆　骘音质　噀荀去声　衠准平声　中去声　种上声
　　题目　七星官增寿延彭祖　
　　正名　桃花女破法嫁周公
　　桃花女破法嫁周公杂剧终

《元曲选》　救孝子贤母不认尸杂剧　（明）臧晋叔 编
　　救孝子贤母不认尸杂剧　　（元）王仲文 撰
　　●救孝子贤母不认尸杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　送亲嫂小叔枉招罪　正名　救孝子贤母不认尸 
　　第一折
　　〔冲末扮王翛然领张千上〕〔云〕老夫乃王翛然是也。自出身以来。跟随郎主。累建奇功。谢圣恩可怜。官拜大兴府府尹之职。老夫今奉郎主之命。随处勾迁义细军。不敢久停久住。收拾鞍马。便索走一遭去来。〔诗云〕上马践红尘。勾迁义细军。亲承郎主命。岂敢避辛勤。〔下〕〔正旦扮李氏领外杨兴祖杨谢祖旦儿王春香上〕〔正旦云〕老身姓李。夫主姓杨。亡过二十余年也。有两个孩儿。大的个孩儿唤做杨兴祖。年二十五岁。学一身好武艺。小的个孩儿唤做杨谢祖。年二十岁。教他习文。这个是大孩儿的媳妇。唤做春香。他爷娘家姓王。在这东军庄住。俺在这西军庄住。俺是这军户。因为夫主亡化。孩儿年小。谢俺贴户替当了二十多年。老身与孩儿媳妇儿每缉麻织布。养蚕缫丝。辛苦的做下人家。非容易也呵。〔唱〕
　　【仙吕点绛唇】家业消乏。拙夫亡化。抛撇下。痴小寃家。整受了二十载穷孤寡。
　　【混江龙】今日个孩儿每成人长大。我看的似掌中珠怀内宝怎做的眼前花。一个学吟诗写字。一个学舞剑轮挝。乞求的两个孩儿学成文武艺。一心待货与帝王家。时坎坷。受波查。且浇菜。且看瓜。且种麦。且栽麻。尽他人纷纭甲第厌膏粱。谁知俺贫居陋巷甘粗粝。今日个茅檐草舍。久以后博的个大纛高牙。
　　〔杨兴祖云〕母亲在上。您孩儿想来。咱这庄农人家。有甚么好处。〔正旦唱〕
　　【油葫芦】俺孩儿耕种锄刨怕甚么。那里也有人笑话。想先贤古圣未通达。〔杨谢祖云〕母亲。自古以来。可是那几个。〔正旦唱〕有一个伊尹呵他在莘野中扶犁耙。有一个傅说呵。他在岩墙下拏锹锸。〔杨谢祖云〕这两个都怎生来。〔正旦唱〕那一个佐中兴事武丁。那一个辅成汤放太甲。〔带云〕休说这两个人。〔唱〕则他那无名的草木年年发。到春来那一个树无花。
　　【天下乐】今世里谁是长贫久富家。〔杨谢祖云〕母亲。您孩儿想来。则不如学个令史倒好。〔正旦唱〕哎。你个儿也波那。休学这令史咱。读书的功名须奋发。得志呵做高官。不得志呵为措大。〔带云〕你便不及第回来呵。〔唱〕只守着个村学儿也还清贵煞。
　　〔王翛然领张千拏杂当上云〕老夫王翛然。奉圣人的命。着往河南路勾迁义细军。本合着有司家勾取。恐怕有司家扰民。老夫亲自勾军。来到此开封府西军庄。有一家儿人家。姓杨。这厮替他当军二十余年。我拏住这厮道。杨家两个孩儿。成人长大。可以着他亲自当军去。兀那厮。此话是实么。〔杂当云〕并无虚言是实。〔王翛然云〕既然如此。你就引着我到他家去。〔张千云〕杨家有人么。出来见勾军的大人咱。〔杨兴祖云〕理会的。我见大人去。〔做见王翛然跪科云〕大人唤小的每有何事。〔王翛然云〕兀那小厮。你是杨家的。你家里再有甚么人。唤出来。〔杨兴祖做报正旦科云〕母亲。有迁军的王大人在于门首哩。〔正旦云〕孩儿也。洒扫了草堂。我自接待去咱。〔正旦见科〕〔王翛然云〕兀那婆子。你是那西军庄杨家么。〔正旦云〕老身家便是。〔王翛然云〕老夫勾迁义细军。拏住这个小厮。他说道是贴户。替你家当了二十年军也。你为什么要他替来。〔正旦唱〕
　　【忆王孙】则为这孩儿每幼小且饶咱。〔王翛然云〕小厮每长立成人也。〔正旦唱〕今日个长立成人俺可也合替他。〔王翛然云〕你家里丁产多。〔正旦唱〕虽然是丁产多时也告乏。〔王翛然云〕他替你家当了二十年也。〔正旦唱〕则他这数年家。将俺寡妇孤儿躭待煞。
　　〔做拜谢杂当科〕〔王翛然云〕兀那婆子。你为何拜他。〔正旦云〕大人。这军身元是俺家的。多亏这贴户替俺当了二十年。今年轮也轮着俺家当了。〔王翛然云〕好个一家儿本分的人家。有了军身也放了那小厮。你自营生去。〔杂当云〕谢了爷爷。不要孩儿每当了军。我也无甚事。卖葱菜儿去也。〔下〕〔王翛然云〕兀那婆子。你有两个小厮。着那一个小厮当军去。〔正旦云〕请大人下马来。到草堂上坐。老身有两个孩儿。随大人拣一个当军去便了。〔王翛然云〕兀那婆子。老夫随处迁军。不曾停一时半霎。你请老夫下马来。到草堂上。两个小厮。随分拣一个去。老夫便下马来。到草堂坐一坐。怕做甚么。〔王翛然做坐科〕〔正旦同杨兴祖谢祖叩头科〕〔王翛然云〕兀那婆子。老夫公家事忙。两个小厮。着那一个小厮。跟老夫当军去。〔正旦云〕老身有两个孩儿。论礼呵则着大的个孩儿当军去。〔王翛然云〕兀那婆子。你说的是。我就依着你着大的个孩儿去。兀那小厮。你可肯去么。〔杨兴祖云〕大人在上。小人是杨兴祖。从小里习学武艺。兄弟是杨谢祖。从小里颇看诗书。岂不闻家凭长子。国凭大臣。这军役是俺家的。小人合该当军去。〔杨谢祖跪云〕大人在上。小人杨谢祖。从小里看书。虽然不会武艺。比及大人今日来。小人夜得一梦。跟着大人出征。梦中作了四句气概诗。〔王翛然云〕你记的么。〔杨谢祖云〕记的。早间抄写在此。大人是看咱。小人正该当军去。〔王翛然云〕有写本将来我看。〔念科〕昨梦王师大出攻。梦魂先到浙江东。屯军百万西湖上。立马吴山第一峯。嗨。这小的有这等气概。是军伍中吉祥的勾当。这等呵着小的杨谢祖去。〔正旦云〕大人。小的个孩儿软弱。他那里去的。则着大的个孩儿当军去。〔王翛然云〕兀那婆子。你着这大的个孩儿当军去。他会什么武艺来。〔正旦唱〕
　　【醉中天】大孩儿幼小习弓马。武艺上颇熟滑。可便凛凛身材七尺八。宜攒带堪披挂。〔王翛然云〕便着这小厮去也无伤。〔正旦唱〕这小的儿力气又不加。则合向冷斋中闲话。从来个看书人怎任兵甲。
　　〔王翛然云〕兀那婆子。端的着谁去。〔正旦云〕大的个孩儿有膂力。去的。小的孩儿软弱。去不的。〔王翛然云〕兀那婆子。你说道大的孩儿有膂力。去的。小的软弱。去不的。〔正旦云〕小的个孩儿本去不的。〔王翛然云〕噤声。这婆子。你元说道两个小厮。随老夫拣一个去。那小的个杨谢祖。他梦见老夫迁军。做下四句气概诗。我说道是军伍中得这等识字的人。可多得用处。你左来右去。则着大的个孩儿去。说他有膂力可去得。小的个孩儿软弱去不得。我想这大的个小厮。必然是你乞养过房螟蛉之子。不着疼热。那小的个孩儿。是你亲生嫡养。便好道亲生子着己的财。以此上不着他去。〔诗云〕老婆子心施巧计。将老夫当面瞒昧。两三番留下小儿。必定是前家后继。兀那婆子。你说的是。万事都休。说的不是。张千。准备着大棒子者。〔正旦云〕大人。都是老身的孩儿。着老身说甚么那。〔王翛然云〕兀那婆子。你说。你若不说呵。将大棒子来打呀。〔正旦云〕大哥二哥儿也。我说也。说则说。你休怨者。〔王翛然云〕如何。我说前家后继么。〔正旦云〕告大人暂息雷霆之怒。略罢虎狼之威。听老身说一遍咱。亡夫在日。有一妻一妾。妻是老身。妾是康氏。生下一子。未曾满月。因病而亡。这小的孩儿杨谢祖。便是康氏之子。未及二年。和夫主也亡化过了。亡夫曾有遗言。着老身善觑康氏之子。经今一十八年。不曾有忘。此子与老身之子。一般看承。则是不别夫主之言。为什么则教大的个孩儿当军去。那大小厮是老身亲生的。阵面上有些好歹呵。这小的个孩儿。也发送的老身入土。大人。道不的个公子登筵。不醉即饱。武夫临阵。不死则伤。倘或小的个孩儿当军去呵。有些好夕。便是老身送了康氏之子。老身死后。有何面目见亡夫于九泉之下。只此老身本心。伏取大人尊鉴。〔王翛然惊科云〕婆子请起。这等是老夫差了也。便好道方寸地上生香草。三家店内有贤人。依着你则着大的个孩儿当军去。可准备军装。〔杨兴祖云〕恁的呵谢了大人。〔杨兴祖做与旦儿刀子科云〕大嫂你近前来。我这把刀子。你兄弟数番家问我要。我不曾与他。今日我当军去也。你若回家去时。就带这把刀子。与你兄弟去。〔旦云〕杨大。我问你咱。你与我这把刀子。妳妳知道么。〔杨兴祖云〕不知道。〔旦云〕小叔叔知道么。〔兴祖云〕也不知道。〔旦云〕杨大。你好粗鲁也。你与我这把刀子。妳妳不知。叔叔也不知。久已后俺兄弟带出这把刀子来。则道春香抵盗了杨家的家私哩。〔王翛然云〕甚么人这般闹。〔正旦云〕你为什么这般闹。〔旦云〕为这把刀子。俺兄弟数番家问杨大要。杨大今日临行也。与我这把刀子。着与俺兄弟。媳妇儿便道妳妳和叔叔知道么。杨大道不知道。媳妇儿道既然不知。久已后我兄弟带将出来。则道春香抵盗了杨家什么家私哩。〔正旦云〕可打甚么不紧。大人。杨大和媳妇儿为一把刀子闹来。〔旦跪科〕〔王翛然云〕这妇人是谁。〔正旦云〕这个是杨大媳妇儿。〔旦云〕大人。俺这把刀子。俺兄弟数番家问杨大要。杨大今日临行也。与我这把刀子。着与我兄弟去。媳妇儿便道。妳妳和小叔叔知道么。杨大道不知道。媳妇儿道。既然不知道。久已后我兄弟带将出来。则道春香抵盗了杨家什么家私哩。〔王翛然云〕嗨。这小的又贤慧。春香。你将这把刀子来我看咱。好。是把镔铁刀子。孩儿将的家去。与兄弟带。久已后便有些争竞。到于官府中。你道迁军的王翛然大人见来。这把刀子。久已后我与你做个大证见哩。〔旦云〕谨依大人钧旨。〔正旦云〕孩儿每将酒来。大人。村酒不堪奉献。可也是老身的一点敬心。〔王翛然做饮酒科〕将酒来。兀那婆子。老夫随处迁军。水也不吃人的。你是个贤孝的人家。我便吃几杯怕做甚么。我吃了酒。你有甚么话分付你那杨兴祖。我便索去也。〔旦云〕杨大。你饮过酒者。则今日我手里吃这盏酒。再也不要吃酒了。〔正旦云〕孩儿也。你那吃酒的日子有哩。〔唱〕
　　【后庭花】得志呵你上金銮斟玉斝。赐宫花簪鬓发。不得志呵只饮着老瓦盆边酒。看看那蒺蔾沙上花。〔杨兴祖云〕母亲。有甚么言语教道您孩儿咱。〔正旦唱〕欲要那众人夸。有擎天的好声价。忠于君能教化。孝于亲善治家。尊于师守礼法。老者安休扰乱他少者怀想念咱。这几桩儿莫悞差。
　　〔杨兴祖云〕母亲。还有甚言语教您孩儿咱。〔正旦唱〕
　　【青哥儿】儿呵你不索问天问天买卦。也只为人消人消的这物化。弄的我母子分离天一涯。见孩儿攀鞍跨马。披袍贯甲。臂上刀扎。腰间箭插。就不由俺不扑簌簌泪如麻。情牵挂。
　　〔杨兴祖云〕则今日辞别了母亲便索长行也。〔正旦云〕孩儿。路途上小心在意。杨谢祖别了你哥哥者。〔杨谢祖云〕哥哥。路上小心在意者。〔杨兴祖云〕兄弟也。你在家中。好生侍奉母亲。〔正旦唱〕
　　【赚煞尾】大的儿前赴战场中。小的儿且在寒窗下。你守着这书册琴囊砚匣。您哥哥剑洞枪林快厮杀。九死一生不当个耍。〔杨兴祖云〕您孩儿托赖着母亲的福荫。若到阵上一战成功。但得个一官半职。改换家门。可也母亲训子有功也。〔正旦唱〕我也不指望享荣华。只愿你无事还家。〔做拏锄头科〕〔唱〕我把这农具收拾为甚那。〔杨兴祖云〕母亲。收拾农具。有是为何。〔正旦唱〕大哥也恐怕你武不能战伐。文不解书札。〔带云〕还家来。有良田数顷。耕牛四角。〔唱〕趁着个一犂春雨做生涯。〔正旦同杨谢祖旦儿下〕
　　〔王翛然云〕杨兴祖。你休烦恼。我与你一封书。见兀里不罕元帅。说你一家儿贤孝的人家。必然抬举你也。〔杨兴祖云〕多谢大人。则今日便拜辞当军去也。〔王翛然诗云〕今日勾军在路途。杨家子母世间无。〔杨兴祖诗云〕归来身佩黄金印。方表英雄大丈夫。〔同下〕
　　〔音释〕
　　翛音消　缫音骚　乏扶加切　挝音查　坷珂上声　粝那架切　纛音毒　刨音袍　达当加切　耙音罢　锹俏平声　锸抽鲊切　甲家上声　发方雅切　那音拿　煞双鲊切　咱兹沙切　躭都蓝切　霎音杀　熟裳由切　滑呼加切　八巴上声　膂音吕　螟音名　蛉音零　慧音会　镔音宾　斝音贾　发方雅切　蒺音疾　藜音梨　法方雅切　扎庄洒切　插抽鲊切　簌音速　匣奚加切　杀双鲊切　伐扶加切　札庄洒切
　　楔子
　　〔卜儿王婆婆上云〕老身东军庄人氏王婆婆。有个女儿唤做春香。嫁在西军庄与杨兴祖为妻。女壻当军去了半年。待取我那女孩儿春香家来。拆洗衣服。说了一个月。不见回家。我如今只得亲自往西军庄上。取那女孩儿去。〔诗云〕今去取春香。归家拆旧裳。关锁门和户。亲自到西庄。〔下〕〔正旦领旦儿上云〕自从杨大当军去了。可早半年光景也。亲家母常时寄信来。要媳妇儿春香去拆洗衣裳。如今正是农忙时节。孩儿。无人送的你去怎好。〔旦云〕妳妳。着小叔叔送我家去。怕做甚么。〔正旦云〕也道的是。唤秀才哥哥来。〔杨谢祖上云〕小生杨谢祖。哥哥当军去了。我在书房中攻书。母亲呼唤。不知有何事。〔见正旦科〕〔正旦云〕孩儿也。有亲家母累次来取您嫂嫂家去。拆洗衣服。我不曾教去。如今又来取。争奈农忙时节。无人送去。孩儿也。你休避辛勤。送你嫂嫂去咱。〔杨谢祖云〕别着个人送去也好。母亲寻思波。嫂嫂年幼。哥哥又不在家。谢祖又年纪小。倘若有那知礼者。见亲嫂嫂亲叔叔。怕做什么。有那不知礼的。见一个年纪小的后生。跟着个年纪小的妇人。恐怕惹人笑话。〔正旦云〕儿也。便好道顺父母之言。呼为大孝。依着我的言语走一遭去。〔杨谢祖云〕母亲的言语。不敢有违。您孩儿便送嫂嫂家去。〔正旦云〕你送到林浪嘴儿边。可便回来。叫嫂嫂自去。〔杨谢祖云〕理会的。〔正旦唱〕
　　【仙吕赏花时】可正是目下农忙难离摘。我也几度徘徊无?划。〔带云〕待不教你去呵。〔唱〕争奈我许的他明白。等收了蚕麦。直送到庄宅。
　　【幺篇】依着我皓首苍颜老妳妳。使着你个黄卷青灯的小秀才。且离了看书斋。小叔叔送嫂嫂也非为分外。〔带云〕但送过山坡望见庄宅。〔唱〕教他独自去你便早回来。〔下〕
　　〔旦同杨谢祖行科〕〔杨谢祖云〕嫂嫂。我依着母亲。送嫂嫂去。我将这包袱后头跟着。请嫂嫂先行。〔旦云〕我依着叔叔先行。〔杨谢祖云〕说着话。可早来到林浪嘴上也。嫂嫂。这包袱你自将去。〔旦云〕叔叔。过了这林坡。望见庄宅也。叔叔再送我几步儿咱。〔杨谢祖云〕嫂嫂。母亲的言语。教我送到这林浪嘴儿。不争送将过去。回家时母亲若问我。谢祖难回话也。〔旦云〕叔叔说的是。请回去罢。〔杨谢祖云〕嫂嫂。亲家母行多多上覆。无事早些来家。休教母亲盼望。嫂嫂请行。谢祖回去也。〔下〕〔净扮赛卢医领哑梅香上诗云〕我是赛卢医。行止十分低。常拐人家妇。冷铺里做夫妻。自家赛卢医的便是。我去本府推官家行医。我看上他家个梅香。被我拐将出来。到这半路里。他要养娃娃。他是个哑子。我怎么看得他。则在这里睡着。等他养了再做计较。〔见旦忙起科〕大嫂拜揖。〔旦回礼科〕〔赛卢医云〕大嫂。我有一个老婆。他要养娃娃。你是一般妇人家。烦你替我看一看。〔旦儿云〕我那里会做收生的老娘。〔赛卢医怒科云〕你不肯么。这里无人。我便打杀了你。〔旦儿云〕哥哥休闹。我去看他便了。〔看科〕〔旦慌科云〕哥哥。他不死了也。〔赛卢医云〕好好好。你身边现带着刀子哩。我活活的个人。他要养娃娃。你就一刀杀了他。便待干罢。你跟的我去。万事皆休。不跟的我去。我就夺这刀子杀了你。〔旦云〕哥哥是什么话。饶我性命。〔赛卢医夺刀科〕〔旦背云〕他如今行凶了。我妇人家怎对付的他。我且跟将去。一路上若有官府处。我可告他。杨兴祖。则被你痛杀我也。罢罢罢。我跟将你去。〔赛卢医云〕待我剥下你的衣服。将来与梅香穿上。就着这把刀子。划破他面皮。揣在怀里。你休言语。跟着我走。〔旦儿云〕杨大也。则被你痛杀我也。〔赛卢医诗云〕这个妇人家生得好。跟我去不用恼。前路上撞着人。快些儿跑跑跑。〔同下〕
　　〔音释〕
　　摘斋上声　?音摆　划胡乖切　白巴埋切　麦音卖　宅音柴
　　第二折
　　〔正旦上云〕媳妇儿去了半月也。再没一个信息。怎生得个人去接他回家也好。〔卜儿上云〕转过隅头。抹过屋角。此间便是杨家门首。我自入去。〔见科云〕亲家母。好么好么。〔正旦云〕新家母。多时不见。〔卜儿云〕亲家母怎生失信。自从说着我女孩儿春香回家。拆洗衣服。可早一个月也。〔正旦云〕便是一月由他住。〔卜儿云〕我女孩儿不曾来。〔正旦云〕不来也罢。且教孩儿你家住者。〔卜儿云〕亲家母。你好葫芦提也。〔正旦云〕我怎葫芦提。〔卜儿云〕亲家母。我一月前问你要女孩儿拆洗衣服。你只是不肯着他来。我今日亲自来接他。你倒说在我家里。这不是葫芦提那。〔正旦云〕亲家母。半月前送将媳妇儿去了也。〔卜儿云〕你教谁送去来。〔正旦云〕我教秀才哥哥送去来。半个月也。你不见呵。可那里去了。书房中秀才哥哥安在。〔杨谢祖云〕小生杨谢祖。正在书房中攻书。母亲呼唤。须索见去。〔做见科云〕母亲。你孩儿来了也。有何事分付。〔正旦云〕杨谢祖。我着你送嫂嫂去。你送到那里回来了。〔杨谢祖云〕领着母亲的言语。送到那林浪嘴儿。谢祖回来。嫂嫂自去了。〔正旦云〕孩儿。你敢做下来也。〔卜儿云〕亲家母。有什么难见处。他哥哥不在家。你着他送去。他又青春。我女儿年少。他必然调戏我女孩儿。嗔怪不肯。是他所算了我女孩儿的性命也。〔杨谢祖云〕兀的不冤枉杀我也。〔卜儿云〕你知书不知礼。我和你见官去来。〔正旦云〕亲家母且休闹。咱寻去来。媳妇儿春香。〔卜儿云〕女孩儿春香。〔杨谢祖云〕嫂嫂春香。〔连叫科〕〔正旦唱〕
　　【正宫端正好】只我那腹中愁。心头闷。也何如大限临身。〔带云〕便好做大限临身呵。〔唱〕合着双眼都不问。今日个这愁闷何时尽。
　　【滚绣球】儿呵咱子母们。紧厮跟。索与他打簸箕的寻趁。恨不得播土扬尘。又无个过往的人。左右的邻。你教我向着那一搭儿盘问。越寂寂四野无闻。谩蹅残萋萋芳草迷荒径。凝望见段段田苗接远村。〔带云〕媳妇儿呵。〔唱〕知他那里也安身。
　　〔做到林子前科〕〔丑扮牧童同伴哥上云〕伴哥。咱放牛去来。〔杨谢祖云〕哥哥每。你曾见个妇人来么。〔牧童云〕我见来。〔杨谢祖云〕在那里。〔牧童云〕在那林浪里蛆穰着哩。〔杨谢祖云〕哥哥。那个不是死的。〔牧童云〕谁曾见那活的来。伴哥休惹事。咱回去来。〔下〕〔卜儿云〕听说林浪中一个尸骸。准是我那女孩儿的。俺是看去咱。〔做看科〕〔正旦唱〕
　　【倘秀才】我也避不的臭气怎闻。觑不的尸虫乱滚。疑怪这鸦鹊成羣绕定着这座坟。尸骸虽朽烂。衣袂尚完存。见带着些血痕。
　　【滚绣球】我这里孜孜的觑个真。悠悠的諕了魂。〔杨谢祖云〕母亲。你怕怎么。〔正旦唱〕儿呵怎不教您娘心困。怎生来你这送女客了事的公人。〔卜儿云〕兀那死了的是我那女孩儿也。〔正旦唱〕媳妇儿也你心性儿淳。气格儿温。比着那望夫石不差分寸。这的就是您筑坟台包土罗裙。则这半坵黄土谁埋骨。抵多少一上青山便化身。也枉了你这芳春。
　　〔卜儿云〕还说个甚么。我女孩儿现今没了。明有清官。我和你见官去来。〔净扮孤同丑令史张千李万冲上〕〔孤诗云〕小官姓巩。诸般不懂。虽然做官。吸利打哄。小官乃本处推官巩得中是也。一来下乡劝农。二来不见了个梅香。我如今就去寻一寻。摆开头踏。慢慢的行者。〔卜儿跪下告科云〕好冤屈也。〔孤云〕你告什么。〔卜儿云〕告人命事。〔孤云〕外郎。快家去来。他告人命事哩。休累我。〔令史云〕相公不妨事。我自有主意。〔孤云〕我则依着你。张千。接了马者。〔令史云〕相公下马来。整理这公事。张千。借个桌子来。等相公坐下。张千。拏过那一起人来。〔做拏众跪科〕〔孤云〕外郎也。你不放了屁也。〔令史云〕不是我。〔孤云〕我闻一闻。真个不是你。哦。元来是那林浪里一个死尸臭。外郎。你问他。我则不言语。〔令史云〕相公且住一边。待我替你问。兀那婆子。你敢为这尸首告状么。〔卜儿云〕正是为这个尸首。〔令史云〕谁是尸亲。〔卜儿云〕婆子是尸亲。〔令史云〕兀那婆子。说你那词因来。〔卜儿云〕大人可怜见。老身乃东军庄人氏。姓王。有个女孩儿是春香。〔令史喝云〕噤声。老弟子说词因。两片嘴必溜不刺泻马屁眼也似的。俺这令史有七脚八手。你慢慢的说。〔卜儿云〕大人可怜见。老身是东军庄人氏。姓王。我有个女孩儿。唤做春香。嫁与西军庄杨兴祖为妻。就是这婆子的大孩儿。杨兴祖当军去了。有小叔叔杨谢祖。数番家调戏我这女孩儿。见他不肯。将俺孩儿引到半路里杀坏了。望大人与我做主咱。〔令史云〕兀那婆子。这尸首是么。〔正旦云〕这衣服是。尸首不是俺媳妇儿的。〔令史云〕怎么这衣服是。尸首不是。你说我试听咱。〔正旦唱〕
　　【倘秀才】被鸦鹊啄破面门。狼狗咬断脚根。到底是自己孩儿看的亲。〔孤云〕依着我则是打。〔正旦唱〕官人休发怒。外郎你莫生嗔。且听咱从长议论。
　　〔令史云〕兀那婆子。人命的事。待议论甚么。〔正旦唱〕
　　【滚绣球】人命事多有假未必真。〔令史云〕我务要问成也。〔正旦唱〕要问时则宜慢不可紧。为甚的审缘因再三磨问。也则是恐其中暗昧难分。〔令史云〕我是六案都孔目。〔正旦唱〕休倚恃你这牙爪威。〔令史云〕我这管笔着人死便死。〔正旦唱〕休调弄你这笔力狠。〔令史云〕我这枝笔比刀子还快哩。〔正旦唱〕你那笔尖儿快如刀刃。杀人呵须再不还魂。可不道闻钟始觉山藏寺。到岸方知水隔村。休屈勘平人。
　　〔令史云〕张千。打着他认那尸首去。〔孤云〕你休打他。你打死了他。你便偿他的命。〔正旦唱〕
　　【叨叨令】这关天的人命事要您个官司问。又不曾经检验怎着我尸亲认。现如今雨淋漓正值着暑月分。那尸骸全毁烂都是些蛆螬粪。我其实认不的也波哥。我其实认不的也波哥。怎与他那从前模样浑别尽。
　　〔杨谢祖拏刀子科云〕母亲。兀的不是我哥哥的刀子。〔正旦云〕儿也。休觑他。〔令史云〕相公。你见么。尸首傍边放着一把刀子。这小厮看见。就害慌了也。眼见的是这小厮欺兄杀嫂。兀那婆子。这刀子是您家的么。〔孤云〕将来我看。倒好把刀子。总承我罢。好去切梨儿吃。〔正旦云〕这把刀子是。衣服是。尸首不是俺媳妇儿的。〔令史云〕兀那婆子。你媳妇儿在生时怎么模样。〔正旦唱〕
　　【四煞】俺媳妇儿呵脸搽红粉偏生嫩。眉画青山不惯颦。瑞雪般肌肤。晓花般丰韵。杨柳般腰肢。秋水般精神。白森森的皓齿。小颗颗的朱唇黑鬒鬒的乌云。这里又离城侧近。怎不唤一行仵作仔细检报缘因。
　　〔令史云〕兀那婆子。你着我检尸。这夏间天道。你着我怎么检。检不的了也。〔正旦唱〕
　　【三煞】则合将艳醋儿泼得来匀匀的润。则合将粗纸儿搭得来款款的温。为甚来行凶。为甚来起衅。是那个主谋。是那个见人。依文案本。遍体通身。洗垢寻痕。若是初检时不曾审问。怕只怕那再检日怎支分。
　　〔令史云〕噤声。这婆子好无理也。我是把法的人。倒要你教我这等这等检尸。你也晓的。春正夏四。秋九冬十。纔是检尸的时分。如今正是六月天道。雨水也下了几阵。暑气蒸。蛆虫鑚。筋骨凋零。眉目难分。爪发解脱。难以检覆。张千。你去城里唤一个巧笔丹青来。依着这尸首画一个图本。着这婆子画一个字。领将这尸首去烧毁了。依着这尸伤图本打官司。便与我烧了这尸首者。〔正旦云〕烧不的。〔令史云〕怎么烧不的。〔正旦唱〕
　　【二煞】不争将这尸伤彩画成图本。则合把尸状词因依例申。便做道尸首伤残。爪发解脱。筋骨凋零。眉目难分。〔令史云〕可知检不得了也。我照觑你只是领那尸首去烧了者。〔正旦云〕烧不的烧不的。〔唱〕你道是难以检覆。照觑尸亲。许令烧焚。我只道不如生殡。且留着别冤屈辨清浑。
　　〔令史云〕快烧了者。〔正旦云〕烧不的。〔唱〕
　　【煞尾】不争难检验的尸首烧做灰烬。却将那无对证的官司假认了真。〔令史云〕天色晚了也。将这一行人拏到衙门里去。〔做押起杨谢祖科〕〔正旦唱〕到来日急煎煎的娘亲插状论。怎禁他恶噷噷的曹司责罪紧。实呸呸的词因不准信。碜可可的杀人要承认。生刺刺的刑法枉推问。粗滚滚的黄桑杖腿筋。硬邦邦的竹签着指痕。纥支支的麻绳箍脑门。直挺挺的厅前闷又昏。哭。吖吖的连声唤救人。冷丁丁的慌忙用水喷。雄赳赳的公人手脚哏。那时节敢将你个软怯怯的孩儿性命损。〔下〕
　　〔令史云〕相公。这人命的事。非同小可。且到衙门里。慢慢问他。〔孤云〕外郎。这场事多亏了你。叫张千去买一壶烧刀子与你吃咱。〔同下〕
　　〔音释〕
　　簸音播　趁嗔去声　嵖音渣　諕音夏　吓音黑　巩公上声　勘坎去声　月鱼靴切　别邦耶切　颦音贫　丰音风　森音参　鬒音轸　仵音五　衅欣去声　烬音信　噷音去声　碜参上声　签音佥　箍音姑　吖音鸦　丁音争　赳音九　哏狠平声
　　第三折
　　〔孤同令史李万上〕〔孤诗云〕我做官人只爱钞。再不问他原被告。上司若还刷卷来。厅上打的狗也叫。小官夜来劝农回家。那一起人告状的。都与我拏将过来。外郎都凭你。我则不言语。〔令史云〕相公。那个婆子再三不肯认这尸首。我务要问成了。将那一行拏上厅来。〔张千押正旦同杨谢祖悲科上〕〔正旦云〕天那。谁想有这场寃枉的事也。〔唱〕
　　【中吕粉蝶儿】不知那天道何如。怎生个善人家有这场点污。人命事不比其余。若是没清官。无良吏。教我对谁分诉。早是俺活计消疎。更打着这非钱儿不行的时务。
　　【醉春风】天那这寃枉几时伸。忧愁甚日楚。但留的俺这雪霜也似白头颅。儿也倒大来是福。福。只索打会官司。吃会痛苦。受会耻辱。
　　〔做跪科〕〔令史云〕兀那婆子。是个刁狡不良的。左来右来。不肯认这尸首。这婆子你差了也。不合着这厮。送那嫂嫂去。眼见的调戏他那嫂嫂不从。怕你知道就杀了他嫂嫂。你当初别央及一个人送他。无这一场官司事也。〔正旦唱〕
　　【迎仙客】怕不要倩外人。那里取工夫。正农忙百般无是处。因此上教小孩儿莫违阻。您娘亲面嘱付。送嫂嫂到一半程途。便回来着他自家去。
　　〔令史云〕这小厮和那嫂嫂敢不和么。〔正旦唱〕
　　【红绣鞋】他叔嫂从来和睦。〔令史云〕你这婆子替儿嫌妇那。〔正旦唱〕俺姑媳又没甚伤触。〔令史云〕一定是这小厮发意生情。杀了他嫂嫂也。〔正旦唱〕若说他发意生情半星也无。〔带云〕大人呵。〔唱〕您揣明镜悬秋月。照肝胆察实虚。与俺那平人每好生做主。
　　〔令史云〕相公。兀那小厮见他那母亲在这里。左来右来。不肯招。我支转这婆子。那小厮好歹招了。兀那婆子。你保的你这孩儿不是杀人贼么。〔正旦云〕我的孩儿我怎生保不的。〔令史云〕你去司房里。画一个字。领的你这孩儿出去。可不好么。〔正旦云〕休道着老身画一个字。便是等身图也画与你。〔杨谢祖云〕母亲你休去。他要打我也。〔正旦云〕外郎哥哥。老身去了时。你休打俺孩儿。〔令史云〕我不打他。〔又回科〕〔令史云〕兀那婆子。两次三番的。你就是不去。我也要打他。你也护他不得。〔正旦云〕孩儿我去也。便打死你也休招。〔正旦下〕〔令史云〕祗候人把了门者。兀那小厮。你招了罢。〔杨谢祖云〕你着我招个甚么。〔令史云〕不打不招。只得打。〔做打科〕〔杨谢祖云〕我委实不省的。你着我怎么样招。〔令史云〕兀那小厮。你来。我教你。你只说母亲使我送俺嫂嫂去。我来到这无人处。我调戏嫂嫂。嫂嫂不肯。我拔出刀子来止望諕吓成奸。争奈嫂嫂坚执的不肯。是我一时间抽刀不入鞘。就杀了嫂嫂。你招了个欺兄杀嫂呵。待三两日后。我着人保你出去。〔杨谢祖云〕这等你就替我招了罢。〔令史云〕干我甚么事。替你招。张千打着者。〔打科〕〔杨谢祖云〕我有何面目见母亲哥哥。兀的不痛杀我也。〔正旦云〕兀的不打俺孩儿哩。〔祗候云〕不是打你孩儿。别问事哩。〔正旦云〕哥哥也。是打俺孩儿咱。〔祗候打拦云〕你休过去。别问事哩。〔正旦唱〕
　　【普天乐】受摧残。遭凌辱。这无情的棍棒。俺孩儿是有限的身躯。〔祗候做唤科云〕杨谢祖苏醒着。〔正旦唱〕你看么揪头发将名姓呼。喷冷水将形容来污。打的来应心疼痛处。怎不教我放声啼哭。常言道做着不避。避着不做。〔正旦做打闪过跪科〕〔唱〕我可便死待何如。
　　〔令史云〕张千。拏过那厮来。我着你把着门。你怎么放过他来。〔孤做怒喝祗候科云〕好打。〔令史云〕兀那婆子你欢喜咱。有了杀人贼也。〔正旦云〕外郎哥哥。那杀人贼有在那里。〔令史云〕你孩儿对我说来。他道送嫂嫂回去。中途调戏嫂嫂。他坚意不肯。不误间拔出刀子来杀了他。招了个欺兄杀嫂也。〔正旦云〕外郎哥哥。你家里敢有这般勾当。〔令史云〕您家里有这般勾当。〔孤云〕我家倒有。〔正旦叫冤科云〕人命事关天关地。不曾检尸怎成的狱。〔令史云〕且莫说尸首毁坏。难以检覆。现有衣服刀子。就是证见了也。〔正旦唱〕
　　【上小楼】你道尸毁烂难以检覆。焚烧了无个显故。你道是招呼尸亲。审问明白。止不过赃仗衣服。这件事。有共无。总是个疑狱。且停推再三思虑。
　　〔令史云〕你保的你这孩儿不是杀人贼么。〔正旦云〕外郎哥哥。我的孩儿我怎么保不的。〔令史云〕傻老婆子。你使他东头去。他出的门往西去了。你怎么得知道。〔正旦唱〕
　　【幺篇】种地呵莫过主。知子呵莫过母。俺孩儿若犯了王条。违了法度。我便与了文书。着他来。偿命去。别无词诉。便倂杀了我个做娘的偿他媳妇。
　　〔令史云〕兀那婆子。招状是实了也。怎生饶的。〔正旦叫冤科〕〔唱〕
　　【满庭芳】似这等含冤负屈。拚着个割舍了三文钱的泼命。更和这半百岁的微躯。〔令史云〕泼婆子。你敢怎的。〔正旦唱〕你要我数说您大小诸官府。一刬的木笏司糊突。并无聪明正直的心腹。尽都是那绷扒吊拷的招伏。把囚人百般拴住。打的来登时命卒。哎哟。这便是您做下的个死工夫。
　　〔令史云〕兀那老婆子。你是个乡里村妇。省的甚么法度。〔正旦唱〕
　　【耍孩儿】你休小觑我这无主的穷村妇。有句话实情拜复。俺孩儿从小里教习儒。他端的有温良恭俭谁如。俺孩儿行一步必达周公礼。发一语须谈孔圣书。俺孩儿不比尘俗物。怎做那欺兄罪犯。杀嫂的凶徒。
　　〔令史云〕这小厮又不曾打他。他自招了来。〔正旦云〕都似你这般打来。怕不招了。只是招便招。人心不服。〔唱〕
　　【五煞】人死者不复生。那弦断者怎再续。从来个罪疑便索从轻恕。磨勘成的文状纔难动。罗织就的词因到底虚。官人每枉请着皇家禄。都只是捉生替死。屈陷无辜。
　　〔令史云〕兀那婆子。你是个惯打官司刁狡不良的人也。〔正旦唱〕
　　【四煞】则你那捆麻绳用竹签。批头棍下脑箍。可不道父娘一样皮和骨。便做那石镌成骨节也槌敲的碎。铁铸就的皮肤也煅炼的枯。打得来没半点儿容针处。方信道人心似铁。您也忒官法如炉。
　　〔令史云〕兀那婆子。数长道短。好生无礼。我不怕你。他便是死的人也。〔正旦唱〕
　　【三煞】你休道俺泼婆婆无告处。也须有清耿耿的赛龙图。大踏步直走到中都路。你看我磕着头写状呈都省。洒着泪衔寃挝怨鼓。〔令史云〕你告呵告着谁。〔正旦唱〕单告着你这开封府。令史每偏向官长每模糊。
　　〔令史云〕将枷来枷了这小厮。下在死囚牢里去。着这婆子随衙听侯。〔做枷杨谢祖科〕〔孤云〕休着他带这个轻枷。拏那一百二十斤的枷来与他带。〔正旦唱〕
　　【二煞】我明明的眼觑着。暗暗的心自苦。那一面沉枷脖项难回顾。透枷拴深使钉来钉。侵井口窄将印缝铺。恰便似刀搅着你这娘肠肚。望后来怎禁推抢。待向前去又被揪捽。
　　【尾煞】叫吖吖苦痛杀我儿。哭啼啼没乱杀母。把孩儿似死羊般拖奔的牢中去。〔做叫科〕好寃屈也。好寃屈也。〔唱〕则被这气堵住我咽喉叫不出屈。〔下〕
　　〔令史云〕相公。那婆子虽然不肯认尸。如今赃仗完备。那杨谢祖也葫芦提招伏。眼见的这桩事问就了也。〔孤云〕外郎。这多亏了你。如今新官取次下马也。还要做个准备。〔诗云〕正是一不做二不休。攒就文书做死囚。只等新官到来标斩字。那时方信我们两个有权谋。〔同下〕
　　〔音释〕
　　刷数滑切　福音府　辱如去声　倩青去声　睦音暮　触音杵　实绳知切　苏音苏　哭音苦　服音扶　狱余去声　傻商鲊切　屈区上声　刬音产　突东卢切　腹音府　伏音扶　卒从苏切　复音扶　物音务　续音徐　禄音路　辜音姑　骨音古　镌兹宣切　煅端去声　炼连去声　窄斋上声　推退平声　抢鎗去声　捽音租
　　第四折
　　〔净赛卢医拏棍领旦儿挑水桶上〕〔赛卢医云〕自家赛卢医的便是。自从拐将这个妇人来。他百般的不肯顺我。更待干罢。白日里五十棍。到晚也五十棍。每日着他打水浇畦。我直折倒死他。春香。我如今吃杯酒去。回来打死你也。〔下〕〔旦儿云〕自从被这贼汉拐将我来。为我不随顺他。朝打暮骂。着我打水浇畦。我待要告他。争奈走不出去。似此怎了也。〔杨兴祖领随从上云〕自家杨兴祖的便是。自拜别了母亲。得了王翛然大人一封信。见了兀里不罕元帅。看罢书呈。元帅大喜。不着我做散军。就着我做领军的头目。托祖宗余荫。到于阵上。三箭成功。做了金牌上千户。我今元帅根前。告了假限。回家探望母亲去。小校。远远的是一眼井儿。就着妇人的水桶。与我饮马者。〔旦见惊科云〕兀的不是杨大。〔杨兴祖云〕兀的不是大嫂。〔旦儿做哭科〕〔杨兴祖云〕大嫂。你怎生到这里来。〔旦儿云〕自从你当军去了。俺娘家取我拆洗衣服。小叔叔送我到半路里回家去。谁想撞见贼汉。他唤做什么赛卢医。强要我为妻。见我不随顺他。他将我朝打暮骂。着我每日打水浇畦。今日幸遇着你。须与我这受苦的春香做主。〔杨兴祖云〕原来有这般勾当。那贼汉那里。〔旦儿云〕他便来也。〔赛卢医冲上云〕恰纔饮酒回来。我看这妇人挑水不曾。〔旦云〕杨大。兀的不是那贼汉来了也。〔杨兴祖云〕小校。与我拏住这厮。我试问他咱。〔做拏赛卢医跪科〕〔杨兴祖云〕兀那厮。这妇人是谁。〔赛卢医云〕是我的老婆。〔杨兴祖云〕是我的浑家。你如何拐将来。〔赛卢医云〕是你的老婆。这等呵。我可也原封不动。送还你罢。〔杨兴祖云〕这厮无理。拐带良人妻子。拏去开封府里见王翛然大人去来。〔同下〕〔王翛然领张千李万上〕〔王翛然诗云〕王法条条诛滥官。为官清正万民安。民间若有冤情事。请把势剑金牌仔细看。老夫大兴府尹王翛然。自迁军回来。累加官职。赐与我势剑金牌。先斩后奏。专一体察滥官污吏。采访孝子顺孙。今日来到这河南府审囚刷卷。我为那西军庄杨氏那一家儿贤孝。我在郎主根前。保奏过了。领郎主的命。着我封赠那一家儿去也。争奈审囚刷卷。是国家的大事。不敢差误。且待我审了囚。刷了卷。方纔封赠那杨家也未迟哩。今日升厅坐衙。当该令史那里。〔张千云〕当该令史安在。〔令史上〕〔见科〕〔王翛然云〕令史。你知道么。我奉郎主的命。着我审囚刷卷。便宜行事。我将着势剑金牌。先斩后奏。你若文案中有半点儿差迟。我先切了你颗驴头。将文案来。〔令史云〕理会的。我先将这宗文卷。与大人试看咱。〔令史做递文书科〕〔王翛然云〕是什么文卷。〔令史云〕这是巩推官问成的。杨谢祖欺兄杀嫂。〔王云〕这个名儿。我那里听的来。〔做沉吟猛省科云〕我是是是那西军庄杨家小的个孩儿。是杨谢祖。令史。你问成了。那赃仗完备么。〔令史云〕完备。有赃仗。〔令史递刀子衣服科〕〔王翛然云〕这的是行凶的刀子。〔做看刀子科云〕我那曾见这刀子来。〔做寻思科〕这小厮怎犯下这的罪过。我想天下多少同名同姓的来。休问是与不是。将这杨谢祖拏出来。我是问咱。〔张千拏杨谢祖带枷上〕〔令史云〕张千。将那一行人拏上厅来。〔杨谢祖跪科〕〔王翛然云〕兀那小厮。抬起头来者。〔杨谢祖做抬头科〕〔王翛然做惊科云〕可知是这个小的。早不曾先封赠他一家儿去。我当初奏过这一家贤孝。今日这厮却犯下十恶大罪。若是郎主知道呵。俺先躭下个落保的罪了。想人也有见不到处。兀那小厮。你有甚么不尽的词因。我根前伸诉。我与你做主。〔谢祖云〕小的每西军庄人氏。〔令史打搀云〕西军庄人氏。哥哥杨兴祖。兄弟杨谢祖。哥哥当军去了。他调戏他嫂嫂不肯。他杀了他嫂嫂也。〔王翛然云〕谁问你来。兀那小厮。你说〔杨谢祖云〕西军庄人氏。〔令史云〕西军庄人氏。〔王翛然云〕张千。采下去。着他口中衔着板子。吊下来便打。兀那小厮你说。〔杨谢祖云〕小人是西军庄人氏。〔令史又搀科〕〔王翛然云〕张千。与我打这厮者。〔打令史重衔板子科〕〔杨谢祖诉词云〕告大人停嗔息怒。听小人细说缘故。一父母生我兄弟两人。侍奉着年高的老母。更有个嫂嫂春香。嫡亲的四口儿家属。王翛然大人亲来迁军。勾到俺同居共户。道他贴了二十余年。到今年你索当做。俺哥哥赴役当军。小生在书房读书如故。亲家母来问俺母亲告假。要他的女孩儿家去。那时是五月中旬。正是个农忙时务。无人送俺嫂嫂回家。书房里来唤谢祖。母亲说送过林浪嘴儿。你回来着他自去。多不到半月十朝。亲家母又来探取。他道女孩儿不曾到家。惊的俺母亲进退无措。亲家母和俺唱叫。须索便与他寻去。他两个前面先行。小人在后面跟觑。便和俺厮拖厮拽。又无个寻觅去处。撞见着放牛牧童。向他行问个前路。他道林浪中有个妇人。不知他为何身故。亲家母觑了容颜。便和俺争官告府。正撞见劝农官人。官人行不容分诉。便将我吊拷绷扒。打的无容针处。全凭着这令史口内词因。葫芦提取下招伏。到如今苦陷囚牢。请大人心下忖虑。小的每把笔来尚自腕怯。怎生敢提刀狠毒。强揣与我个欺兄杀嫂的罪名。大人也。委实的衔寃负屈。〔王翛然云〕律意虽远。人情可推。重囚每两眼泪滴在枷锁上。阁不住落于地上。直至九泉。其地生一草。叫做感恨草。结成一子。如梧桐子大。刀劈不能碎。斧砍不能开。天地无私。显报如此。俺这衙门如锅灶一般。囚人如锅内之水。祗候人比着柴薪。令史比着锅盖。怎当他柴薪爨炙。锅中水被这盖定。滚滚沸沸。不能出气。蒸成珠儿。在那锅盖上滴下。就与那囚人衔着寃枉滴泪一般。〔诗云〕泪滴枷稍恨已深。气藏胸腹苦难禁。口中不语垂双泪。表出衔寃负屈心。这公事前官问定也。曾有准伏来么。〔令史云〕不曾有准伏支状。〔王翛然词云〕但凡刑人。必然尸亲有准伏。方可定罪。这小厮厅前跪下。阁不住眼中垂泪。他本是一个寒儒。怎犯下十恶大罪。方信道日月虽明。不照那覆盆之内。我为甚重推重审。却不道人性命关天关地。张千。且把犯人带去。待我再问者。〔张千带杨谢祖同下〕〔令史做慌科云〕唤李万来。〔李万上云〕哥哥唤我做甚么。〔令史云〕李万好兄弟。你将着这纸笔。不问那里。寻着那杨谢祖的母亲。赚他画一个字。杀了那小厮。也完了这一桩事务。〔李万云〕着我拏一张纸去。赚那婆子画一个字。你家里也养着那好儿好女哩。便好道人命关天。我赚他画了这个字。杀了他孩儿。便是我杀了他。外郎也。你便会做这些好勾当。我去不的。〔令史做怒科云〕你说。这厮无理么。张千。〔张千上云〕哥哥。你唤我做什么。〔令史云〕你去赚那杨谢祖母亲。画一个字。将那小厮杀了。也完了这一桩事务。以后有好差使。我养活你几遭。〔张千云〕哥也。打甚么不紧。这个都是一衙门的事务。我走将去。便叫那婆子画个字来。哥。你则放心。〔令史云〕好兄弟。你则疾去早来。〔张千下〕〔李万云〕张千。这钱这等好使。令史使我不肯去。你就肯去。张千。你家里也养着好儿好女哩。比及你出衙门时。我绕着那前街后巷。先寻着那婆子。着他死也不要画这一个字。人生那里不是积福处。〔下〕〔正旦上做痛哭科云〕杨谢祖儿也。则被你痛杀我也。〔唱〕
　　【双调新水令】为两个业寃家使我一日泪千行。点点儿滴在我这胸上。想那当军的临战场。坐牢的赴云阳。急的我寸断肝肠。这把老骸骨着谁葬。
　　【驻马听】可着我半路里孤孀。临老也还行绝命方。一家寃障。莫不是我前生烧着什么断头香。〔云〕夜来则是半夜前后。〔唱〕听的把犯罪的赦免出牢房。当军的释放还乡党。〔云〕兀的不是大哥。兀的不是二哥。恰待抱头相哭。〔唱〕觉来时我心儿里空悒怏。呀。原来梦是我心头想。
　　〔张千拏纸笔上见正旦科云〕兀的不是那婆子。我那里不寻你到。你欢喜咱。如今拏住那杀人贼了也。来来来。你画一个保状。保出你那孩儿来。〔正旦做画字科〕〔李万冲上云〕兀那婆子。你休画字。你画了这个字呵。你那孩儿便是死的人也。张千。你做的好事那。〔正旦唱〕
　　【乔牌儿】天那则他走的来脚步儿忙。说的来语言儿诳。若不是李押狱白破你张千谎。待教俺孩儿将人命偿。
　　【水仙子】你便瞒过衔寃负屈老婆娘。送了俺孩儿得什么赏。你全无那于公阴德高门望。〔张千云〕李万。你做的好勾当也。〔正旦唱〕呀。也要你儿孙向上长。恨不得飞腾到那审囚的官行。我手脚儿不知高下。身肢儿没处顿放。空教我腹热肠慌。
　　〔张千揪李万云〕李万。你好好好。外郎使我来。赚这婆子画一个字。你走将来。和这婆子说了。不肯画这个字。我和你见外郎去。〔李万揪张千云〕你要见外郎去。我和你见王翛然大人去来。〔同下〕〔王翛然云〕令史。准伏有了么。押过那小厮来者。〔张千押杨谢祖上科〕〔王翛然云〕今日务要完了这桩公事。〔令史云〕张千。好不会干事。眼见那婆子也来了。只这一个字。便这等难画。〔正旦慌上磕令史头科〕〔令史云〕兀那婆子。你慌怎么。〔正旦云〕你道我慌怎么。〔唱〕
　　【沽美酒】做儿的上法场。做娘的痛着忙。抵多少河里孩儿岸上娘。我可是慌也那可是不慌。俺孩儿生共死这时光。
　　【太平令】则您这公厅上将人问枉。去来波我与你大人行打一会官防。〔正旦拖令史见官跪下叫屈科〕〔唱〕大人呵你下笔处魂飘魄荡。刀过处雪飞霜降。休道是棍棒。拷伤。我这脊梁。呀。与不的准伏无寃的招状。
　　〔叫屈科〕〔王翛然云〕怎生寃屈。〔正旦云〕外郎不曾检尸。又不曾招呼尸亲。〔王翛然云〕令史。他说你不曾检尸。又不曾招呼尸亲哩。〔令史云〕小人招呼尸亲。识认的明白了也。〔正旦云〕你招呼那家尸亲来。〔令史云〕我招呼那死的爷娘家尸亲。认识的明白了也。〔正旦云〕他爷娘家是尸亲。俺公婆家不是尸亲。不争俺这孩儿与他偿了命。倘若拏住那杀人贼呵。可着谁偿俺孩儿的命。大人。可与俺这孤儿寡妇做主咱。俺是这乡里的婆子。不会打您这城中的官司。〔王翛然云〕似这等呵。着老夫怎生下断。〔杨兴祖同旦儿上云〕大嫂。你则在衙门首住者。我见大人去。张千。报复去。道有杨兴祖来见。〔张千云〕理会的。喏。报大人得知。有杨兴祖求见。〔王翛然云〕是杨兴祖。快着他过来。〔张千云〕着过去。〔杨兴祖做见科云〕大人。杨兴祖回来了也。〔王翛然云〕兀的不是杨兴祖。得了什么官那。〔杨兴祖云〕兴祖赖大人虎威。见了兀里不罕元帅。一战成功。现今升授金牌上千户。〔王翛然云〕你欢喜么。〔杨兴祖云〕可知欢喜哩。〔王翛然云〕厅阶直下一个婆婆儿。你是看咱。〔杨兴祖云〕兀的不是母亲。〔正旦云〕兀的不是杨大。儿也。则被你痛杀我也。〔王翛然云〕杨兴祖。兀那个带枷的人。你再看咱。〔杨兴祖云〕兀的不是兄弟。〔杨谢祖云〕哎哟。哥也。苦痛杀我也。〔王翛然云〕兀那杨兴祖。他是你的雠人哩。〔杨兴祖云〕大人。这是我的亲兄弟。怎做的雠人。〔王翛然云〕你当军去。他杀了你媳妇儿春香也。〔杨兴祖云〕大人可怜见。春香现有哩。〔王翛然云〕春香在那里。快唤将来。〔旦儿做见正旦悲科云〕母亲也。则被你痛杀我也。〔正旦云〕孩儿也。你在那里来。险些儿不送了杨谢祖的性命。则被你想杀我也。〔杨兴祖云〕母亲。被一个贼汉赛卢医。将春香拐带去了。您孩儿连那贼汉。也拏将来了也。〔王翛然云〕张千。与我拏过这厮来者。〔张千做拿赛卢医上见跪科云〕大人可怜见。拐了巩推官的梅香。也是我来。强要春香做老婆。也是我来。大人饶便饶。若不饶我。也不消打下死囚牢里去。只到我家厢儿里取一帖药来。煎与我吃。我这两只脚登时就直了也。〔王翛然云〕一行人听我下断。本处官吏。刑名违错。杖一百。永不叙用。赛卢医强夺妻女。市曹中明正典刑。王氏妄告不实。杖断八十。〔旦儿云〕告大人。母亲年老。春香替杖。〔王翛然云〕这媳妇直恁般贤孝。姑看春香面。罚铜折赎。有罪的断遣分明。您一家儿听老夫加官赐赏。杨兴祖。为你替弟当军。拏贼救妇。加为帐前指挥使。春香。为你身遭掳掠。不顺他人。可为贤德夫人。杨谢祖。为你奉母之命。送嫂还家。不幸遭逢人命官司。绝口不发怨言。可称孝子。加为翰林学士。兀那婆婆。为你着亲生子边塞当军。着前家儿在家习儒。甘心受苦。不认人尸。可称贤母。加为义烈太夫人。〔正旦等拜谢科〕〔唱〕
　　【收江南】呀。那知道今日呵也有这风光。则俺一家儿都脱离了地狱到天堂。稳请受五花官诰喜非常。谢你个大恩人在上。兀的不教咱生死也难忘。
　　〔王翛然云〕只今日就这开封府堂上。窨下酒。卧番羊。做一个人天庆赏的筵席。你道为甚么来。〔词云〕则为这哥哥替弟当军去。带累的小叔为嫂打官司。若不是王翛然审囚大断案。怎发付救孝子贤母不认尸。
　　〔音释〕
　　畦音奚　属绳朱切　毒东卢切　爨音窜　赚音湛　诳光去声　塞音赛　窨音荫
　　题目　送亲嫂小叔枉招罪　
　　正名　救孝子贤母不认尸
　　救孝子贤母不认尸杂剧终

《元曲选》　刘晨阮肇误入桃源杂剧　（明）臧晋叔 编
　　刘晨阮肇误入桃源杂剧　　（元）王子一 撰
　　●刘晨阮肇误入桃源杂剧目录
 
　　第一折 
　　　〔音释〕 
　　第二折 
　　　〔音释〕 
　　楔子 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　太白金星降临凡世紫霄玉女夙有尘缘　正名　青衣童子报知仙境刘晨阮肇误入桃源 
　　第一折
　　〔冲末扮太白星官引青衣童子上云〕吾乃上界太白金星是也。奉上帝勅命。遣临下界。纠察人间善恶。有天台山桃源洞二仙子。系是紫霄玉女。只为凡心偶动。降谪尘寰。又见天台县刘晨阮肇。此二人素有仙风道骨。向因晋室衰颓。奸谗窃柄。甘分山林之下。修真炼药。以度春秋。今日必上天台山采药。不免将白云一道。迷其归路。却化一樵夫。指引他到那桃源洞去。与二仙子相见。成其良缘。多少是好。但可惜刘阮二人尘缘未断。终有思归之心。那时节我再度他。未为晚也。正是平空舒出拏云手。指引山中采药人。〔下〕〔正末扮刘晨外扮阮肇各带砌末上云〕某姓刘名晨。这位兄弟姓阮名肇。俱系天台县人氏。幼攻诗书。长同志趣。因见奸佞当朝。天下将乱。以此潜形林壑之间。无志功名之会。现在天台山下。盖一所茅庵。与兄弟修行办道。岂不闻圣人之言。天下有道则见。无道则隐。倒大来达时务也呵〔唱〕
　　【仙吕点绛唇】啸傲烟霞。寸心休把。名牵挂。暗里年华。青镜添白发。
　　【混江龙】山间林下。伴药炉经卷老生涯。眼不见车尘马足。梦不到蚁阵蜂衙。闲来时静扫白云寻瑞草。闷来时自锄明月种梅花。不想去上书北阙。不想去待漏东华。似这等鹍鹏掩翅。都只为狼虎磨牙。怕的是斩身钢剑。愁的是碎脑金瓜。怎学他屈原湘水。怎学他贾谊长沙。情愿做归湖范蠡。情愿做噀酒栾巴。携闲客登山采药。唤村童汲水烹茶。惊战讨。骇征伐。逃尘冗。避纷华。弃富贵。就贫乏。学圣贤洗涤了是非心。共渔樵讲论会兴亡话。羡杀那知祸福塞翁失马。堪笑他问公私晋惠闻蛙。
　　〔阮肇云〕兄长。时当春暮。我和你上天台山去采种药苗。似这景物。真堪玩赏也。〔正末唱〕
　　【油葫芦】一上天台石径滑。践翠霞则见这竹篱茅舍两三家。听得那夕阳杜宇啼声煞。这时节春风桃李花开罢。我虽不伴长沮事耦耕。学严陵理钓槎。常则是杖头三百青钱挂。抵多少坐三日县官衙。
　　【天下乐】也算个闲趁东风数落花。荣华。谁恋他。敢则是瓦盆边几场沈醉杀。快清风。袍袖宽。倦红尘路径狭。便休题相逢不下马。
　　〔云〕登高履险。不觉困倦。就此松阴之下。拂石而坐。少憩片时。〔做坐科阮肇云〕我和你在山林下修行。不过穷居野处。升高望远。想那朝中为官的。利泽施于天下。声名流于后世。其间孰得孰失。兄长所见若何。〔正末云〕兄弟。那为官的到底不如我闲居的好。〔唱〕
　　【那咤令】朝廷内怨煞。荐贤的叔牙。林泉下傲煞。操琴的伯牙。磻溪上老煞。钓鱼的子牙。人情似啖马肝。世味如嚼蜂蜡。叹纷纷尘事抟沙。
　　【鹊踏枝】远奢华。近清佳。火炼丹砂。水煑黄芽。牢拴住心猿意马。急疎开利锁名枷。
　　〔阮肇云〕这几年天下荒荒。干戈并起。不能勾风尘宁静。若有英雄生于此时。觑事业如拾芥耳。〔正末云〕贤者避世。其次避地。其次避色。其次避言。兄弟。还只是我们的见识高得多哩。〔唱〕
　　【寄生草】我情愿弃轩冕离人世。傍泉石度岁华。一任他英雄并起图王霸。烟尘并起兴戈甲。异端并起伤风化。我和你韬光晦迹老山中。煞强如齐家治国平天下。
　　〔太白扮老人上云〕那刘阮二人来了。吾先使白云一道。迷其归路。化作樵夫。立于路傍。他二人必来问路。却指引他到桃源洞去借宿。岂不与二仙子相遇。〔正末同阮做起行科云〕兄弟。天色渐晚。药苗已采。便可下山回家去罢。〔唱〕
　　【幺篇】去去山无尽。行行路转差。则为那白云渐渐迷高下。不由咱寸心悄悄躭惊怕。见一个村翁远远来迎迓。我这里为迷山路问樵夫。抵多少因过竹院逢僧话。
　　〔做见科太白云〕贤者何由经此。〔正末云〕俺兄弟二人上山采药。信步游玩至此。〔唱〕
　　【醉中天】信脚山之下。洗耳水之涯。正失路迷踪没乱煞。〔带云〕得遇老人呵。〔唱〕抵多少买得龟儿卦。〔太白云〕二位可通个姓名。现居何处。〔正末唱〕我两个本东庄措大。〔太白云〕我看你二位生得齐整。像个出仕的人。〔正末唱〕休认做名题科甲。〔太白云〕二位可还有甚陪伴的么。〔正末云〕若问我陪伴的呵。〔唱〕无非是糜鹿鱼虾。
　　〔云〕小生姓刘名晨。兄弟姓阮名肇。现在天台山下闲居修行。〔太白云〕二位既是修行。每日在山中。有甚生涯过遣。〔正末唱〕
　　【金盏儿】你问我甚根芽。甚生涯。我那里看家猿鹤年高大。当门松桧树槎枒。常则是道书堆玉案。仙帔迭青霞。端的个山中闲宰相。林下野人家。
　　〔太白云〕我看二位都是读书君子。方今圣朝以贤良方正取士。二位不去求名应举。却是隐遁山林。为着何来。〔正末云〕小生与兄弟慕山林幽雅。遂有终焉之意。那为官的。我怎么学他。〔唱〕
　　【后庭花】并不想有轩车有驷马。我则愿无根椽无片瓦。出来的一品职千锺禄。那里有六韬书三略法。他都是井中蛙妄称尊大。比周公不握发。比陈蕃不下榻。空结实花木瓜。费琢磨水晶塔。斗筲器不足夸。粪土墙容易塌。儿童见惊讶杀。
　　【青歌儿】空一带江山江山如画。止不过饭囊饭囊衣架。塞满长安乱似麻。每日价大纛高牙。冠盖头踏。人物不撑达。服色尽奢华。心行更奸猾。举止少谦洽。纷纷扰扰由他。多多少少欺咱。言言语语参杂。是是非非交加。因此上不事王侯。不求闻达。隐姓埋名做庄家。学耕稼。
　　〔太白云〕二位。此处到山下。还有数里之遥。天色已晚。若归去恐为狼虎所伤。兀的看山那搭。红轮直下。有个桃源洞人家。可投宿一宵去。〔正末举手做谢科云〕多谢指引。〔唱〕
　　【赚煞】投至的山上采芝回。早难道江上踏青罢。眼见得路迢遥芒鞋邋遢。抵多少古道西风鞭瘦马。叹明朝回首天涯。谩嗟呀。那里也出入通达。不觉的枯木寒烟噪晚鸦。望青山那搭。红轮直下。兀的是白云深处有人家。〔同阮下〕
　　〔太白云〕吾指引他二人往桃源洞去了也。别遣青衣小童。报知二仙子。与他成此夙缘。〔诗云〕寻真不觉路迢遥。蚤见斜阳转树梢。咫尺洞天风景异。碧桃花下凤鸾交。〔下〕
　　〔音释〕
　　纠音九　肇音兆　分去声　长音掌　发方雅切　噀音浚　伐扶加切　乏扶加切　滑呼佳切　煞双鲊切　杀双鲊切　狭奚佳切　憩音气　蜡那架切　甲江雅切　槎音茶　枒音牙　帔音配　法方雅切　榻汤打切　塔汤打切　塌汤打切　踏当加切　达当加切　猾呼佳切　洽奚佳切　咱兹沙切　杂音咱　遢汤打切　搭音打
　　第二折
　　〔二旦扮仙子引侍女上云〕子童二人。乃上界紫霄玉女。偶因有罪。降谪人间。现居天台山桃源洞中。今经日久。有太白星官命青衣童子来报。说目下有天台县刘晨阮肇二人。与子童有五百年仙契。今来采药。必当相会。不免分付侍女们。安排酒果。亲自出洞迎接去咱。〔正末同阮肇上云〕不想入山采药。盘桓日夕。竟被白云迷其归路。遇一樵夫指引。去桃源洞人家寄宿一宵。行来数里。尚未得到。兄弟。似此路径。登高涉险。索受艰苦也呵。〔唱〕
　　【正宫端正好】风力紧羽衣轻。露华湿乌巾重。我本为厌红尘跳出樊笼。只待要拨开云雾登丘陇。身世外无擒纵。
　　【滚绣球】香渗渗落松花把山路迷。密匝匝长苔痕将野径封。静巉巉锁烟霞古厓深洞。高耸耸接星河峭壁巑峰。闹炒炒栖鸦噪暮天。悲切切玄猿啸晚风。絮叨叨鹧鸪啼转行不动。碜磕磕踞虎豹跨上虬龙。白茫茫徧观山下云深处。黄滚滚咫尺人间路不通。眼睁睁难辨西东。
　　【倘秀才】我待学炼九转丹砂葛洪。上万丈昆仑赤松。因此上思入风云变态中。〔云〕兄弟。你看一溪流水。几片落花。这山中必有人家也。〔唱〕则见一溪流水绿。几片落花红。兀的把春光断送。
　　〔云〕兄弟。这般景物。畅是宜人。我且题咏几句咱。〔阮云〕兄长正好题咏几句。小弟拱听。〔正末唱〕
　　【滚绣球】水呵莫不黄河天上来。花呵莫不碧桃天上种。水呵索强如翠岩前三千丈玉泉飞迸。花呵干闪下闹西园一队队课蜜游蜂。水呵则是弥漫三月雨。花呵可惜狼藉一夜风。水呵近沧波濯尘缨一溪光莹。花呵性轻薄乱飘零枉费春工。水呵抵多少长江后浪催前浪。花呵早则一片西飞一片东。岁月匆匆。
　　【倘秀才】我这里长啸时草木振动。怅望处风涛怒涌。不觉的悄然而悲悚然恐。〔阮肇云〕咱两个则傍这一道流水寻去。料的前面必有个渔家可以投宿。〔正末唱〕盼不的渔家春水渡。〔阮肇云〕这山中敢有个寺儿么。〔正末唱〕闻不见僧寺夕阳钟。〔带云〕兄弟呵〔唱〕咱两个莫不被樵夫调哄。
　　【滚绣球】我这里度危桥拄瘦筇。俯清流靠古松。〔云〕兄弟。你看水上流出一杯饭来了。〔唱〕见一杯胡麻饭绿波浮动。〔做取分食科〕〔唱〕想行厨只隔云峯。进程途一二里。见楼台三四重。势嵯峨走鸾飞凤。晃分明金碧玲珑。〔内做奏乐科正末云〕这是什么响。〔唱〕又不是数声仙犬鸣天上。又不是几处樵歌起谷中。〔带云〕待我听咱。〔做听科〕〔唱〕只听的环佩丁冬。
　　〔二仙子引侍女将砌末上云〕刘晨阮肇二人已到了。不免引着侍女。将酒礼乐器出去迎接着。〔正末做见科〕〔诗云〕天和树色蔼苍苍。霞重岚深路渺茫。云窦满山无鸟雀。水声沿涧有笙簧。碧纱洞里乾坤别。红杏枝头日月长。愿得花间有人出。免教仙犬吠刘郎。兄弟。你看霞光凤驭。羽盖霓旌。笙歌缭绕。珠翠妖娆。这都是那里来的。〔阮肇云〕是好跷怪好跷怪。〔正末唱〕
　　【呆骨朵】你便铁石人也惹起凡心动。莫不是驾青鸾天上飞琼。似这般花月神仙。晃动了文章巨公。〔做相见科旦云〕刘郎阮郎。请同到舍下。〔正末云〕他女娘家怎知我们的名姓。便以刘郎阮郎呼之。兄弟。我和你莫非是梦中么。〔唱〕没揣的撞到风流阵。引入花胡衕。摆列着金钗十二行。敢则梦上他巫山十二峯。
　　〔做行到科〕〔正末云〕到这境界。分外幽绝。令人翩翩然有出尘之想。不知生等何缘。得至于此。〔唱〕
　　【脱布衫】光闪闪贝阙珠宫。齐臻臻碧瓦朱甍。宽绰绰罗帏绣栊。郁巍巍画梁雕栋。
　　【醉太平】注金波碧筒。烧银烛纱笼。笙歌引至画堂中。红遮翠拥。人心此会应相重。人情今夜初相共。人生何处不相逢。早忘却更长漏永。
　　〔二旦做意把盏科云〕草草杯盘。不足以待贤者。惶恐惶恐。〔正末谢云〕生等不才。多承错爱。何以克当。〔唱〕
　　【倘秀才】则见他喜孜孜幽欢密宠。便一似悄促促私期暗通。怎消得翠袖殷勤捧玉锺。屏开金孔雀。褥隐绣芙蓉。兀的般受用。
　　〔小旦扮金童玉女上云〕咱两个奉王母仙旨。将这仙桃来献桃源洞二仙子。兼贺得壻之喜。〔正末云〕兄弟。这话那里说起。〔阮肇云〕兄长岂不闻酒中得道。花里遇仙。也是常事。〔正末唱〕
　　【滚绣球】真乃是罗绮丛。锦绣中。出红妆主人情重。玳筵开炮凤烹龙。受用些细腰舞皓齿歌。琉璃锺琥珀醲。抵多少文字饮一觞一咏。列两下进仙桃玉女金童。不觉的舞低杨柳楼心月。歌尽桃花扇底风。筵宴将终。
　　【叨叨令】记不的轩辕一枕华胥梦。学不的淳于一枕南柯梦。盼不的文王一枕非熊梦。成不的庄周一枕蝴蝶梦。倒大来福分也么哥。倒大来福分也么哥。恰做了襄王一枕高唐梦。
　　【三煞】帽檐偏侧簪花重。衫袖淋漓污酒浓。品竹调丝。移商换羽。掿粉搏酥。走斝飞觥。一个个浓妆艳裹。一对对妙舞清歌。一声声慢拨轻拢。赢得我忘怀昆仲。??却醉颜红。
　　【二煞】一杯未尽笙歌送。两意初谐语话同。效文君私逩相如。比巫娥愿从宋玉。似莺莺暗约张生。学孟光自许梁鸿。他年不骑鹤。何日可登鳌。今夜恰乘龙。说甚的只鸾单凤。天与配雌雄。
　　【随煞尾】色笼茐光潋滟山环水绕天台洞。势周旋形曲折虎踞龙盘仙子宫。本意闲寻采药翁。谁想桃源一径通。谩叹人生似转蓬。犹恐相逢是梦中。月满兰房夜未扃。人在珠帘第几重。结煞同心心已同。绾就合欢欢正浓。焚尽金炉宝篆空。烧罢银台烛影红。身在天台花树丛。梦入阳台云雨踪。准备着凤枕鸳衾玉人共。成就了年少风流志诚种。〔同下〕
　　〔音释〕
　　渗森去声　巉初衔切　■〈山赞〉音攒　碜森上声　磕音可　虬音求　思去声　断端去声　种上声　迸逋梦切　弥音迷　藉精妻切　莹音用　筇音穷　嵯音磋　峨音娥　岚音蓝　琼音穷　胡音胡　衕音同　行音杭　甍音蒙　醲音浓　咏音用　柯音哥　蝶音爹　污乌去声　调平声　掿音闹　斝音贾　觥音公　扃居翁切　重平声　丛音从
　　楔子
　　〔小旦上云〕小妾是桃源洞仙子侍从的。为刘晨阮肇二人。与俺仙子有五百年夙世姻缘。自去春与仙子成了姻眷。到今刚及一载。柰二人尘缘未断。又早思归。今日令我等先将酒果到十里长亭伺候。待仙子与刘阮相别。〔正末同阮肇二旦乘车上云〕咱兄弟二人自去春到桃源洞中。多感二位小娘子错爱。倏忽一载。且莫说他温香软玉。恩意绸缪。只是绣阁兰房。尽也受用不尽。怎柰心中只想回归乡里。目今又值暮春时候。闻得百禽鸣野。使我思归之意。一倍加切。不免暂时告别回家。小娘子休得见怪。〔二旦做打悲科云〕我二人自谓终身已得所托。刚纔一载。乃遂别乎。常言道心去意难留。贱妾便当相送。亲至十里长亭。一杯饯别。〔做把酒科〕〔正末回酒科旦云〕贱妾聊赋一诗相赠。〔诗云〕殷勤相送出天台。仙境那能却再来。云液既归须强饮。玉书无事莫频开。花当洞口应长在。水到人间定不回。惆怅溪头从此别。碧山明月照苍苔。〔正末云〕多谢小娘子厚意。这般眷恋。但此别非久。不过旬日之间。便当再会也。〔唱〕
　　【仙吕赏花时】我做甚三迭阳关愁不听。也只为一段伤心画怎成。则不是人感慨别离轻。听兀那流莺树顶。先啼出断肠声。
　　【幺篇】抵多少绿暗红稀出凤城。??得个倒尽沙头双玉缾。直到这十里短长亭。避不的登山蓦岭。便子索回首问前程。〔正末同阮下〕
　　〔旦云〕他二人去了也。我等本待和他琴瑟相谐。松萝共倚。争柰尘缘未断。蓦地思归。虽然系是夙因。却也不无伤感。倘若天与之幸。再与他相见。亦未可知。〔诗云〕人间无路水茫茫。玉洞桃花空自香。只恐韶光易零落。何时重得会刘郎。〔并下〕
　　〔音释〕
　　从去声　倏音叔　强欺养切　应平声　听平声　蓦音陌
　　第三折
　　〔凈扮刘德引沙三王留等将砌末上云〕某姓刘名德。现在天台县十里庄居住。时当春社。轮着我做牛王社会首。今日请得当村父老沙三王留等。都在我家赛社。猪羊已都宰下。与众人烧一陌平安纸。就于瓜棚下散福。受胙饮酒。牛表伴哥。你把柴门紧紧的闭上。倘有撞席的人。休放他进来。〔众做打皷烧纸饮酒科〕〔正末同阮肇上云〕自到桃源洞中。与那两个小娘子结成姻眷。不觉过了一载。为闻百鸟鸣春。顿起思归之念。再寻旧路回家。兄弟。你也看见。这眼前景物都更变不同了。好伤感人也呵。〔唱〕
　　【中吕粉蝶儿】兔走乌飞。搬不尽古今兴废。急回来物换星移。成就了凤鸾交。莺燕侣。五百年夙缘仙契。不多时执手临岐。倒揽下干相思一场憔悴。
　　【醉春风】则被这红灼灼洞中花。碧澄澄溪上水。赚将刘阮入桃源。畅好是美。美。受用他一段繁华。端详了一班人物。别是个一重天地。
　　〔做行路科阮肇云〕兄长。这一路上全不似旧时光景。却是何故。〔正末唱〕
　　【迎仙客】下坡如投地穽。蓦岭似上天梯。这的是蝴蝶梦中家万里。不甫能雨纔收。没揣的风又起。似这般风雨凄凄。早难道迟日江山丽。
　　【红绣鞋】见了这三五搭人家稀密。过了这百千重山路逶迤。那里也新郎归去马如飞。愁的是林深禽语碎。怕的是路远客行迟。呀。却原来鹧鸪啼烟树里。
　　〔云〕早来到这里。望见那古寺。过了一座小桥。便是家中了也。〔唱〕
　　【醉高歌】望见那萧萧古寺投西。行过这泛泛危桥转北。早来到三家疃上熟游地。这搭儿分明记得。
　　〔正末做意惊见科云〕好怪。这两株松树我去时亲手栽下与兄弟上天台山采药。到今只有一年光景。这两株树怎么就长得偌来大。不由我心中好生疑惑。〔阮肇云〕我也记得。这等大的快。敢则是地肥哩。〔正末唱〕
　　【普天乐】曾得个几星霜。多年岁。为甚么松杉作洞。花木成蹊。往时节将嫩苗跑土栽。今日呵见老树冲天立。见了这景物翻腾非前日。不由人几般儿心下猜疑。修补了颓垣败壁。整顿了明窗凈几。改换了茅舍疏篱。
　　〔做打家唤门科〕开门咱。我来家了也。〔凈云〕果有撞席人来。休开门。〔正末唱〕
　　【石榴花】则见这野风吹起纸钱灰。冬冬的挝皷响如雷。原来是当村父老众相知。赛牛王社日。摆列着尊罍。〔做叫云〕刘弘。开门来。开门来。〔唱〕到的这柴门前便唤咱儿名讳。他那里默无声弄盏传杯。一个个紧低头不睬佯妆醉。方信道人面逐高低。
　　【斗鹌鹑】我今日衣锦还乡。儿呵你也合开门倒屣。〔云〕刘弘。快开门来。〔凈云〕你则是个撞席的馋嘴。怎么敢叫刘弘。要讨我打你。〔正末唱〕我这里道姓呼名。他那里嗑牙料嘴。则道是餔啜之人来撞席。饕餮他酒共食。似恁般妄作胡为。敢欺侮咱浮踪浪迹。
　　〔凈云〕今日当村众父老在我家赛牛王社。烧一陌纸。祈保各家平安。那里走将这两个不知羞耻的人来。要我酒肉吃。倒魇镇俺众人一年不吉利。〔正末唱〕
　　【上小楼】则见他一时半刻。使尽了千方百计。吃紧的理不服人。言不谙典。话不投机。看不的乔所为。歹见识。刁天决地。早难道气昂昂后生可畏。
　　〔凈云〕这等撞席的人。倒敢胡言乱语的。牛表沙三。急忙打出去者。〔众做打科〕〔正末唱〕
　　【幺篇】真乃是重色不重贤。度人不度己。使的这牛表沙三伴哥王留。唱叫扬疾。走将来手便棰。脚便踢。将咱忤逆。这的是孩儿每孝当竭力。
　　〔云〕我是刘晨。同兄弟阮肇去春上天台山采药。今年归家。你是何人。倒来打我。〔凈云〕你这两个面生可疑之人。我那里认的。你快去快去。〔正末唱〕
　　【满庭芳】你道我面生可疑。便待要扬威耀武。也合问姓甚名谁。那些个吐虹霓三千丈英雄气。全不管长幼尊卑。〔凈云〕我父亲刘弘在日。尝说老爷刘晨。上天台山采药不归。到今百余年。知他是狼餐豹食。你还提他则甚。〔正末唱〕你道我上天台狼餐豹食。谁想我入桃源雨约云期。休得要夸强会。瞒神諕鬼。大古里人善得人欺。
　　〔凈云〕这两个汉子是风魔。是九伯。我记的父亲在日。对我说。老爷刘晨上天台采药。那一年亲手栽下门前这两株松树。到今百余年。兀那松树长的偌大。我父亲刘弘也故许多年了。你道是上春采药去的。你则看这树。难道一年便长得这般大小。〔正末做省悟科云〕则这句话可将我提省了也。我适纔到得门首。见这两株树。便觉有些疑惑。这等看来。当真去百余年了。孩儿。此非汝的罪过也。则是我的愚浊。方知道山中方七日。世上已千年。信有之也。〔唱〕
　　【十二月】叹急急年光似水。看纷纷世事如棋。回首时今来古往。伤心处物是人非。若不游嫦娥月窟。必定到王母瑶池。
　　【尧民歌】呀。生折散碧桃花下凤鸾栖。端的个人生最苦是别离。倒做了伯劳飞燕各东西。早难道有情何怕来年期。伤也波悲。登高怨落晖。添几点青衫泪。
　　〔正末做打悲科云〕你父亲刘弘已死。你又是他孩儿。却是我一家骨肉。我当年同兄弟阮肇上天台山采药。只为日暮迷其归路。遇一樵者。指引到桃源洞去投宿。行至数里。忽见金钉朱户。似王者之居。有笙歌一部。簇拥二女子。迎接我二人到家筵宴。成其夫妇。刚及一载。为闻百鸟鸣春。思归故里。早已物换星移。过了一百多岁。信知彼处乃是神仙之境。〔阮肇云〕兄长。这等看来。我和你便不归家也罢了。〔正末唱〕
　　【耍孩儿】方信道洞天深处非人世。包藏着云踪雨迹。〔带云〕我想临行之时。〔唱〕怎将断肠诗句赠别离。分明是漏泄与肉眼愚眉。他道花当洞口应长在。水到人间定不回。参透了其中意。本是个神仙境界。错认做裙带衣食。
　　〔凈云〕听了你这一篇话。你敢真是俺老爷。做了神仙回家来的。老爷。则你一向在那里受用。〔正末唱〕
　　【五煞】我受用淡氤氲香喷鹊尾炉。光潋滟酒倾蕉叶杯。脚趔趄佳人锦瑟傍边立。醉疎狂闲吟夜月诗千首。眼迷希细看春风玉一围。到今日归何地。想杀我龙肝凤髓。害杀我螓首蛾眉。
　　【四煞】也曾交颈睡并手行。也曾重裀坐列鼎食。不枉了百年三万六千日。依旧索背将宝剑匣中去。再也不倒着接篱花下迷。成就了风流壻。匹配上鸾交凤友。差排下蝶使蜂媒。
　　【三煞】他那里一壶天地宽。两轮日月迟。不比这彩云易散琉璃脆。但不知别来仙子今何在。从今后逢着仙翁莫看棋。回首更人世。我只怕泰山石烂。沧海尘飞。
　　【二煞】现如今桃源好结缡。问甚么瓜田不纳履。我和他武陵溪畔曾相识。寂寞了十二阑瑶台仙子吹箫伴。■〈辶苕〉递了五百里芳草王孙去路迷。阑珊了三千年王母蟠桃会。生疎了日边飞翠鸾丹凤。冷落了云外鸣玉犬金鸡。
　　【尾煞】折末你逩关山千百重。进程途一万里。我则怕春光去了难寻觅。〔云〕兄弟。咱和你去来。〔唱〕趂着这几瓣桃花半溪水。〔同阮肇下〕
　　〔凈云〕不想我老爷刘晨。果然遇仙回来。已经隔世。方悟彼处非凡。急急的与阮肇复入山中去了。虽然如此。我又不认的他。知道是真是假。也不必去追寻他了。只是我这牛王社父老每不曾劝的酒。如何是好。〔众云〕今日天气又好。酒席又盛。虽则被那两个撞席的搅扰了这一会。然也吃得醉的醉了。饱的饱了。我们都散罢。待明年容在下还席。〔并下〕〔凈云〕父老每都散了也。这两个毕竟是什么人。非是俺喃喃■〈艹马〉■〈艹马〉。争柰他面生不熟。也不知这刘晨果然是俺爷爷也。又不知那阮肇当真是俺叔叔。又没处辨他假真。任去来不须追逐。纵然在桃源洞炼药烧丹。只不如俺牛王社醉酒饱肉。〔下〕
　　〔音释〕
　　胙租去声　密忙背切　逶音威　迤音移　北邦美切　疃汤卯切　得当美切　蹊音奚　跑音袍　立音利　日人智切　壁音彼　屣音洗　餔音逋　啜枢说切　席星西切　饕音滔　餮音帖　食绳知切　迹将洗切　魇音掩　刻康美切　谙音庵　识伤以切　疾精妻切　棰吹上声　踢音体　逆银计切　力音利　当去声　别邦爷切　氤音因　氲于君切　潋离店切　滟音艳　趔郎夜切　趄青夜切　螓音秦　使去声　缡音梨　觅忙闭切　瓣旁幔切　喃音南
　　第四折
　　〔太白引青衣童子上云〕当日刘晨阮肇二人上天台山采药。吾以白云一道。迷其归路。化一樵者。指引入桃源洞中。与二仙子成就良缘。惜乎二人尘缘未断。各动思乡之念。比及回家。已经隔世。方悟仙凡有异。如今他再入山中。寻访桃源。渺无踪迹。不免显示真像。指引他到洞。再与二仙子相会。也是我救度他出世超凡的好事。必须先遣青衣小童。去那洞中报知仙子。出来迎接他。道犹未了。那刘阮二人早到。〔正末同阮肇上云〕自家与阮家兄弟急到山中访那桃源洞。往往来来。再不得其旧路。怎能勾与二仙子相见。岂非缘薄分浅。致有今日也呵。〔唱〕
　　【双调新水令】满襟情泪湿青袍。伴离人一竿残照。行不上岩峦临涧绝。盼不到宫阙倚天高。一弄儿行色萧条。恰便似游仙梦撒然觉。
　　【驻马听】四顾寂寥。绿树依依云渺渺。一声长啸。青山隐隐水迢迢。看花长在洛阳桥。休官不止长安道。归路杳。也是我寻真误入蓬莱岛。
　　【沈醉东风】成就了东床壻伏低做小。宴会了西王母接贵攀高。引动这撩云拨雨心。想起那闭月羞花貌。撇的似绕朱门燕子寻巢。没来由北往南来走一遭。眼见的离多会少。
　　〔做行科云〕兄弟。我和你走了这半日。但见高山流水。竟不知那桃源洞却在何处。〔阮肇云〕敢这桃源洞。也似竹林寺有影无形的。〔正末唱〕
　　【殿前欢】不觉的五魂消。则见这无媒径路草萧萧。急煎煎似上蚰蜒道。一会价心痒难揉。这时节武陵溪怎喑约。桃花片空零落。胡麻饭绝音耗。做了个云迷楚岫。水渰蓝桥。
　　〔做叹科云〕这等寻来寻去。杳无踪迹。使我进退无门。如之奈何。兄弟。我和你共赋一诗。聊以自遣。〔阮肇云〕兄长请先倡。〔正末诗云〕再到天台访玉真。青苔白石已成尘。笙歌寂寞闲深洞。云壑萧条绝旧邻。〔阮肇诗云〕草树总非前度色。烟霞不是往年春。桃花流水依然在。不见当时劝酒人。〔正末唱〕
　　【鴈儿落】也是我一事差百事错。空惹的千人骂万人笑。本则合暮登天子堂。没来由夜宿祆神庙。
　　【得胜令】这的是人怨语声高。我今日得命也无毛。吉丁当掂碎连环玉。生可擦分开比翼鸟。梦断魂劳。身未到心先到。分浅缘薄。有上梢没下梢。
　　〔二末做投崖科〕〔太白现像急喝云〕刘晨阮肇。休胡寻思。吾乃上界太白金星。为你二人与桃源仙子有夙世姻缘之分。你前日采药迷路。吾曾化为樵夫。指引入洞。今复来此。迷其旧路。听吾指引。〔正末同阮拜科云〕愚民肉眼。不识大仙。只望垂悯。指示前路。〔唱〕
　　【沽美酒】怎肯学鹍鹏飞杂燕雀。芝兰长混蓬蒿。可正是忙处人多闲处少。早着我迷踪失道。无处访旧时樵。
　　【太平令】但得你天公指教。抵多少晏平仲善与人交。你若肯扶倾济弱。我可便回嗔作笑。一会价记着想着念着。〔带云〕休道是人呵。〔唱〕马也有垂缰之报。
　　〔太白云〕那前面桃花开处。兀的不是洞门。你两个此一去。休得忘了大道。只待功行完日。同登天府。〔正末同阮谢科〕〔唱〕
　　【落梅风】过了这苍苔径。独木桥。路崎岖寂无人到。刘郎这回归去了。乱山头杜鹃休叫。
　　【甜水令】元来是路转峯回。林深树密。猿啼虎啸。知他在何处教吹箫。〔二旦引侍从仙乐上科正末唱〕猛见这香雾空蒙。祥云缥缈。瑞烟笼罩。还怕咱没福堪消。
　　〔二旦云〕不意今日又得相会也。〔正末唱〕
　　【折桂令】依然见桃源洞玉软香娇。一队队美貌相迎。一个个笑脸擎着。今日也鱼水和谐。燕莺成对。琴瑟相调。玉炉中焚宝篆沈烟细袅。绛台上照红妆银蜡高烧。人立妖娆。乐奏箫韶。依旧有翠绕珠围。再成就凤友鸾交。
　　〔太白云〕众仙近前。听我嘱咐。〔词云〕紫霄仙谪来人世。修真在桃源洞内。有刘阮共慕清虚。厌浮荣甘心韬晦。当暮春采药入山。与二女夙称仙契。被白云迷失归途。吾指引蓦然相会。成就了两姓姻缘。完结了百年伉俪。甫一岁二子思家。尘缘重凡心未退。急归来物换星移。访子孙已更百岁。见门前小树参天。方省悟仙凡有异。再来时路径全非。何处认旧游之地。又是吾指引来归。神仙眷依然匹配。三年后行满功成。赴蓬莱同还仙位。
　　〔音释〕
　　寂精妻切　看平声　揉与挠同　喑音荫　约音杳　落音涝　错音草　祆音轩　掂低廉切　雀音悄　弱饶去声　着池烧切　崎音欺　伉音抗　俪音丽　行去声
　　题目　太白金星降临凡世紫霄玉女夙有尘缘　
　　正名　青衣童子报知仙境刘晨阮肇误入桃源
　　刘晨阮肇误入桃源杂剧终

《元曲选》　包待制陈州粜米杂剧　（明）臧晋叔 编 
　　包待制陈州粜米杂剧　　（元）无名氏 撰
　　●包待制陈州粜米杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　范天章政府差官　正名　包待制陈州粜米 
　　楔子
　　〔冲末扮范学士领祗候上诗云〕博览羣书贯九经。凤凰池上显峥嵘。殿前曾献升平策。独占鳌头第一名。老夫姓范名仲淹。字希文。祖贯汾州人氏。自幼习儒。精通经史。一举进士及第。随朝数十载。谢圣恩可怜。官拜户部尚书。加授天章阁大学士之职。今有陈州官员申上文书来。说陈州亢旱三年。六料不收。黎民苦楚。几至相食。是老夫入朝奏过。奉圣人的命。着老夫到中书省召集公卿商议。差两员清廉的官。直至陈州开仓粜米。钦定五两白银一石细米。老夫早间已曾遣人将众公卿都请过了。令人。你在门外觑者。看有那一位老爷下马。便来报咱知道。〔祗候云〕理会的。〔外扮韩魏公上云〕老夫姓韩名琦。字稚圭。乃相州人也。自嘉佑中。某方二十一岁。举进士及第。当有太史官奏曰。日下五色云现。是以朝廷将老夫重任。官拜平章政事。加封魏国公。今日早朝而回。正在私宅中少坐。有范学士令人来请。不知有甚事。须索走一遭去。可早来到也。令人。报复去。道有韩魏公在于门首。〔祗候做报科云〕报的相公得知。有韩魏公来了也。〔范学士云〕道有请。〔见科〕〔范学士云〕老丞相请坐。〔韩魏公云〕学士请老夫来。有何公事。〔范学士云〕老丞相等众大人来了时。有事商量。令人。门首再觑者。〔祗候云〕理会的。〔外扮吕夷简上云〕老夫姓吕名夷简。自登甲第以来。累蒙迁用。谢圣恩可怜。官拜中书同平章事之职。今早有范天章学士。令人来请。不知有甚事。须索走一遭去。可早来到也。令人。报复去。道有吕夷简下马也。〔祗候报科云〕报的相公得知。有吕平章来了也。〔范学士云〕道有请。〔见科〕〔吕夷简云〕呀。老丞相先在此了。学士今日请小官来。有何事商议。〔范学士云〕老丞相请坐。待众大人来全了呵。有事计议。〔净扮刘衙内上诗云〕花花太岁为第一。浪子丧门世无对。闻着名儿脑也疼。则我是有权有势刘衙内。小官刘衙内是也。我是那权豪势要之家。累代簪缨之子。打死人不要偿命。如同房檐上揭一个瓦。我正在私宅中闲坐。有范天章学士令人来请。不知有甚事。须索走一遭去。说话中间。可早来到也。令人。报复去。说小官来了也。〔祗候报科云〕报的相公得知。有刘衙内在于门首。〔范学士云〕道有请。〔见科〕〔刘衙内云〕众老丞相都在此。学士。唤俺众官人每来。有何事商议。〔范学士云〕衙内请坐。小官请众位大人。别无甚事。今有陈州官员申将文书来。说陈州亢旱不收。黎民苦楚。老夫入朝奏过。奉圣人的命。着差两员清廉的官。直至陈州开仓粜米。钦定五两白银一石细米。老夫请众大人来商议。可着谁人去陈州为仓官粜米者。〔韩魏公云〕学士。此乃国家紧急济民之事。须选那清忠廉干之人。方纔去的。〔吕夷简云〕老丞相道的极是。〔范学士云〕衙内。你可如何主意。〔刘衙内云〕众大人在上。据小官举两个最是清忠廉干的人。就是小官家中两个孩儿。一个是女婿杨金吾。一个是小衙内刘得中。着他两个去。并无疎失。大人意下如何。〔范学士云〕老丞相。衙内保举他两个孩儿。一个是小衙内。一个是女婿杨金吾。到陈州粜米去。老夫不曾见衙内那两个孩儿。就烦你唤将那两个来。老夫试看咱。〔刘衙内云〕令人。与我唤将两个孩儿来者。〔祗候云〕理会的。两个舍人安在。〔净扮小衙内丑扮杨金吾上〕〔小衙内诗云〕湛湛青天则俺识。三十六丈零七尺。踏着梯子打一看。原来是块青白石。俺是刘衙内的孩儿。叫做刘得中。这个是我妹夫杨金吾。俺两个全仗俺父亲的虎威。拿粗挟细。揣歪捏怪。帮闲钻懒。放刁撒泼。那一个不知我的名儿。见了人家的好玩器好古董。不论金银宝贝。但是值钱的。我和俺父亲的性儿一般。就白拿白要。白抢白夺。若不与我呵。就踢就打。就挦毛。一交别番倒。刴上几脚。拣着好东西揣着就跑。随他在那衙门内兴词告状。我若怕他。我就是癞虾蟆养的。今有父亲呼唤。不知有甚事。须索走一遭去。〔杨金吾云〕哥哥。今日父亲呼唤。要着俺两个那里办事去。管请就做下了。可早来到也。令人。报复去。道有我刘大公子同妹夫杨金吾下马也。〔祗候报科云〕报的相公得知。有二位舍人来了也。〔范学士云〕着他过来。〔祗候云〕着过去。〔小衙内同杨金吾做见科云〕父亲唤我二人来有何事。〔刘衙内云〕您两个来了也。把体面见众大人去咱。〔范学士云〕衙内。这两个便是你的孩儿。老夫看了这两个模样动静。敢不中去么。〔刘衙内云〕众大人和学士听我说。难道我的孩儿我不知道。小官保举的这两个孩儿。清忠廉干。可以粜米去的。〔韩魏公云〕学士。这两个定去不的。〔刘衙内云〕老丞相。岂不闻知子莫若父。他两个去的。〔吕夷简云〕此事只凭天章学士主张。〔刘衙内云〕学士。小官就立下一纸保状。保我这两个孩儿粜米去。若有差迟。连着小官坐罪便了。〔范学士云〕既然衙内保举。您二人望阙跪者。听圣人的命。因为陈州亢旱不收。黎民苦楚。差您二人去陈州开仓粜米。钦定五两白银一石细米。则要你奉公守法。束杖理民。今日是吉日良辰。便索长行。望阙谢了天恩者。〔小衙内同杨金吾做拜科云〕多谢了众位大老爷抬举。我这一去冰清玉洁。干事回还。管着你们喝啋也。〔做出门科〕〔刘衙内背云〕孩儿也。您近前来。论咱的官位可也勾了。止有家财略略少些。如今你两个到陈州去。因公干私。将那学士定下的官价。五两白银一石细米。私下改做十两银子一石。米里面再插上些泥土糠粃。则还他个数儿罢。斗是八升的斗。秤是加三的秤。随他有什么议论到学士根前。现放着我哩。你两个放心的去。〔小衙内云〕父亲。我两个知道。你何须说。我还比你乖哩。则一件。假似那陈州百姓每不伏我呵。我可怎么整治他。〔刘衙内云〕孩儿。你也说的是。我再和学士说去。〔做见学士科云〕学士。则一件两个孩儿陈州粜米去。那里百姓刁顽。假若不伏我这两个孩儿。却怎生整治他。〔范学士云〕衙内。投至你说时。老夫先在圣人根前奏过了也。若陈州百姓刁顽呵。有勅赐紫金锤。打死勿论。令人快捧过来。衙内。兀的便是紫金锤。你将去交付那个孩儿。着他小心在意者。〔小衙内云〕则今日领着大人的言语。便往陈州开仓。跑一遭去来。〔诗云〕议定五两粜一石。改做十两落他些。父亲保举无差谬。则我两人原是恶赃皮。〔同杨金吾下〕〔刘衙内云〕学士。两个孩儿去了也。〔范学士云〕刘衙内。你两个孩儿去了也。〔唱〕
　　【仙吕赏花时】只为那连岁灾荒料不收。致使的一郡苍生强半流。因此上粜米去陈州。你将着孩儿保奏。不知他可也分得帝王忧。
　　〔云〕令人将马来。老夫回圣人的话去也。〔同刘下〕〔韩魏公云〕老丞相。看这两个到的陈州。那里是济民。必然害民去也。异日若本州岛具奏将来。老夫另有个主意。〔吕夷简云〕全仗老丞相为国救民。〔韩魏公云〕范学士已入朝回圣人的话去了。咱和你且归私宅中去来。〔诗云〕赈济饥荒事不轻。须凭廉干救苍生。〔吕夷简诗云〕他时若有风闻入。我和你一一还当奏圣明。〔同下〕
　　〔音释〕
　　汾音焚　琦音奇　挦慈纤切　刴朵去声　粃音妣
　　第一折
　　〔小衙内同杨金吾引左右捧紫金锤上诗云〕我做衙内真个俏。不依公道则爱钞。有朝事发丢下头。拚着帖个大膏药。小官刘衙内的孩儿小衙内。同着这妹夫杨金吾两个。来到这陈州开仓粜米。父亲的言语。着俺二人粜米。本是五两银子一石。改做十两银子一石。斗里插上泥土糠粃。则还他个数儿。斗是八升小斗。秤是加三大秤。如若百姓们不服。可也不怕。放着有那钦赐的紫金锤哩。左右。与我唤将斗子来者。〔左右云〕本处斗子安在。〔二丑斗子上诗云〕我做斗子十多罗。觅些仓米养老婆。也非成担偷将去。只在斛里打鸡窝。俺两个是本处仓里的斗子。上司见我们本分老实。一颗米也不爱。所以积年只用俺两个。如今新除将两个仓官来。说道十分利害。不知叫我们做甚么。须索见他走一遭去。〔做见科云〕相公。唤小人有何事。〔小衙内云〕你是斗子。我分付你。现有钦定价。是十两银子一石米。这个数内我们再克落一毫不得的。只除非把那斗秤私下换过了。斗是八升的小斗。秤是加三的大秤。我若得多的。你也得少的。我和你四六家分。〔大斗子云〕理会的。正是这等。大人也总成俺两个斗子。图一个小富贵。如今开了这仓。看有甚么人来。〔杂扮籴米百姓三人同上云〕我每是这陈州的百姓。因为我这里亢旱了三年。六料不收。俺这百姓每好生的艰难。幸的天恩特地差两员官来这里开仓卖米。听的上司说道。钦定米价是五两白银粜一石细米。如今又改做了十两一石。米里又插上泥土糠粃。出的是八升的小斗。入的又是加三的大秤。我们明知这个买卖难和他做。只是除了仓米又没处籴米。教我们怎生饿得过。没奈何。只得各家凑了些银子。且买些米去救命。可早来到了也。〔大斗子云〕你是那里的百姓。〔百姓云〕我每是这陈州百姓。特来买米的。〔小衙内云〕你两个仔细看银子。别样假的也还好看。单要防那四堵墙。休要着他哄了。〔二斗子云〕兀那百姓。你凑了多少银子来籴米。〔百姓云〕我众人则凑得二十两银子。〔大斗子云〕拿来上天平弹着。少少少。你这银子则十四两。〔百姓云〕我这银子还重着五钱哩。〔小衙内云〕这百姓每刁泼。拏那金锤来打他娘。〔百姓云〕老爷不要打。我每再添上些便了。〔大斗子云〕你趁早儿添上。我要和官四六家分哩。〔百姓做添银科云〕又添上这六两。〔二斗子云〕这也还少些儿。将就他罢。〔小衙内云〕既然银子足了。打与他米去。〔二斗子云〕一斛。两斛。三斛。四斛。〔小衙内云〕休要量满了。把斛放趄着。打些鸡窝儿与他。〔大斗子云〕小人知道。手里赶着哩。〔百姓云〕这米则有一石六斗。内中又有泥土糠皮。舂将来则勾一石多米。罢罢罢。也是俺这百姓的命该受这般磨灭。正是医的眼前疮。剜却心头肉。〔同下〕〔正末扮张■〈忄敝〉古同孩儿小■〈忄敝〉古上诗云〕穷民百补破衣裳。污吏春衫拂地长。稼穑不知谁坏却。可教风雨损农桑。老汉陈州人氏。姓张。人见我性儿不好。都唤我做张■〈忄敝〉古。我有个孩儿张仁。为因这陈州缺少米粮。近日差的两个仓官来。传闻钦定的价是五两白银一石细米。着账济俺一郡百姓。如今两个仓官改做十两银子一石细米。又使八升小斗。加三大秤。庄院里攒零合整。收拾的这几两银子籴米。走一遭去来。〔小■〈忄敝〉古云〕父亲。则一件。你平日间是个性儿古■〈忄敝〉的人。倘若到的那买米处。你休言语则便了也。〔正末云〕这是朝廷救民的德意。他假公济私。我怎肯和他干罢了也呵。〔唱〕
　　【仙吕点绛唇】则这官吏知情。外合里应。将穷民并。点纸连名。我可便直告到中书省。
　　〔小■〈忄敝〉古云〕父亲。咱遇着这等官府也说些甚么。〔正末唱〕
　　【混江龙】做的个上梁不正。只待要损人利己惹人憎。他若是将咱刁蹬。休道我不敢掀腾。柔软莫过溪涧水。到了不平地上也高声。他也故违了皇宣命。都是些吃仓廒的鼠耗。咂脓血的苍蝇。
　　〔云〕可早来到也。〔做见斗子科〕〔大斗子云〕兀那老子。你来籴米。将银子来我秤。〔正末做递银子科云〕兀的不是银子。〔大斗子做秤银子科云〕兀那老的。你这银子则八两。〔正末云〕十二两银子。则秤的八两。怎么少偌多。〔小■〈忄敝〉古云〕哥。我这银子是十二两来。怎么则秤八两。你也放些心平着。〔二斗子云〕这厮放屁。秤上现秤八两。我吃了你一块儿那。〔正末云〕嗨。本是十二两银子。怎生秤做八两。〔唱〕
　　【油葫芦】则这攒典哥哥休强挺。你可敢教我亲自秤。〔大斗子云〕这老的好无分晓。你的银子本少。我怎好多秤了你的。只头上有天哩。〔正末唱〕今世人那个不聪明。我这里转一转如上思乡岭。我这里步一步似入琉璃井。〔大斗子云〕则这般秤。八两也还低哩。〔正末唱〕秤银子秤得高。〔做量米科〕〔二斗子云〕我量与你米。打个鸡窝。再■〈扌窊〉了些。〔小■〈忄敝〉古云〕父亲。他那边又■〈扌窊〉了些米去了。〔正末唱〕哎量米又量的不平。元来是八升■〈口叚〉小斗儿加三秤。只俺这银子短二两。怎不和他争。
　　〔大斗子云〕我这两个开仓的官。清耿耿不受民财。干剥剥则要生钞。与民做主哩。〔正末云〕你这官人是甚么官人。〔二斗子云〕你不认的。那两个便是仓官。〔正末唱〕
　　【天下乐】你比那开封府包龙图少四星。〔大斗子云〕兀那老子休要胡说。他两个是权豪势要的人。休要惹他。〔正末唱〕卖弄你那官清。法正行。多要些也不到的担罪名。〔二斗子云〕这米还尖。再■〈扌窊〉了些者。〔小■〈忄敝〉古云〕父亲。他又■〈扌窊〉了些去了。〔正末唱〕这壁厢去了半斗。那壁厢■〈扌窊〉了几升。做的一个轻人来还自轻。
　　〔二斗子云〕你挣着口袋。我量与你么。〔正末云〕你怎么量米哩。俺不是私自来籴米的。〔大斗子云〕你不是私自来籴米。我也是奉官差。不是私自来粜米的。〔正末唱〕
　　【金盏儿】你道你奉官行。我道你奉私行。俺看承的一合米关着八九个人的命。又不比山麋野鹿众人争。你正是饿狼口里夺脆骨。乞儿碗底觅残羹。我能可折升不折斗。你怎也图利不图名。
　　〔大斗子云〕这老子也无分晓。你怎么骂仓官。我告诉他去来。〔大斗子做禀科〕〔小衙内云〕你两个斗子。有甚么话说。〔大斗子云〕告的相公得知。一个老子。来籴米。他的银子又少。他倒骂相公哩。〔小衙内云〕拏过那老子来。〔正末做见科〕〔小衙内云〕你这个虎刺孩作死也。你的银子又少。怎敢骂我。〔正末云〕你这两个害民的贼。于民有损。为国无益。〔大斗子云〕相公。你看小人不说谎。他是骂你来么。〔小衙内云〕这老匹夫无礼。将紫金锤来打那老匹夫。〔做打正末科〕〔小■〈忄敝〉古做拴头科云〕父亲精细者。我说甚么来。我着你休言语。你吃了这一金锤。父亲。眼见的无那活的人也。〔杨金吾云〕打的还轻。依着我性。则一下打出脑浆来。且着他包不成网儿。〔正末做渐醒科〕〔唱〕
　　【村里迓鼓】只见他金锤落处。恰便似轰雷着顶。打的来满身血迸。教我呵怎生扎挣。也不知打着的是脊梁。是脑袋。是肩井。但觉的刺牙般酸。剜心般痛。剔骨般疼。哎哟天那兀的不送了我也这条老命。
　　〔云〕我来买米。如何打我。〔小衙内云〕把你那性命则当根草。打甚么不紧。是我打你来。随你那里告我去。〔小■〈忄敝〉古云〕父亲也。似此怎了。〔正末唱〕
　　【元和令】则俺个籴米的有甚罪名。和你这粜米的也不干净。〔小衙内云〕是我打你来。没事没事。由你在那里告我。〔正末唱〕现放着徒流笞杖做下严刑。却不道家家门外千丈坑。则他这得填平处且填平。你可也被人推更不轻。
　　〔杨金吾云〕俺两个清似水。白如面。在朝文武。谁不称赞我的。〔正末唱〕
　　【上马娇】哎。你个萝卜精。头上青。〔小衙内云〕看起来我是野菜。你怎么骂我做萝卜精。〔正末唱〕坐着个爱钞的寿官厅。面糊盆里专磨镜。〔杨金吾云〕俺两个至一清廉有名的。〔正末唱〕哎。还道你清。清赛玉壶冰。
　　〔小衙内云〕怕不是皆因我二人至清。满朝中臣宰举保将我来的。〔正末唱〕
　　【胜葫芦】都只待遥指空中雁做羹。那个肯为朝廷。〔杨金吾云〕你那老匹夫。把朝廷来压我哩。我不怕。我不怕。〔正末唱〕有一日受法餐刀正典刑。恁时节钱财使罄。人亡家破。方悔道不廉能。
　　〔小衙内云〕我见了那穷汉似眼中疔。肉中刺。我要害他。只当捏烂柿一般。值个甚的。〔正末云〕噤声。〔唱〕
　　【后庭花】你道穷民是眼内疔。佳人是颏下瘿。〔带云〕难道你家没王法的。〔唱〕便容你酒肉摊场吃。谁许你金银上秤秤。〔云〕孩儿。你也与我告去。〔小■〈忄敝〉古云〕父亲。你看他这般权势。只怕告他不得么。〔正末唱〕儿也你快去告不须惊。〔小■〈忄敝〉古云〕父亲要告他。指谁做证见。〔正末唱〕只指着紫金锤专为照证。〔小■〈忄敝〉古云〕父亲。证见便有了。却往那里告他去。〔正末唱〕投词院直至省。将寃屈叫几声。诉出咱这实情。怕没有公与卿。必然的要准行。〔小■〈忄敝〉古云〕若是不准。再往那里告他。〔正末唱〕任从他贼丑生。百般家着智能。遍衙门告不成。也还要上登闻将怨鼓鸣。
　　【青哥儿】虽然是输赢输赢无定。也须知报应报应分明。难道紫金锤就好活打杀人性命。我便死在幽冥。决不忘情。待告神灵。拏到阶庭。取下招承。偿俺残生。苦恨纔平。若不沙则我这双儿鹘鸰也似眼中睛。应不瞑。
　　〔云〕孩儿。眼见得我死了也。你与我告去。〔小■〈忄敝〉古云〕您孩儿知道。〔正末云〕这两个害民的贼。请了官家大俸大禄。不曾与天子分忧。倒来苦害俺这里百姓。天那。〔唱〕
　　【赚煞尾】做官的要了钱便糊突。不要钱方清正。多似你这贪污的枉把皇家禄请。〔带云〕你这害民的贼。也想一想差你开仓粜米。是为着何来。〔唱〕兀的赈济饥荒你也该自省。怎倒将我一锤儿打坏天灵。〔小■〈忄敝〉古云〕父亲。我几时告去。〔正末唱〕则今日便登程。直到王京。常言道厮杀无如父子兵。拣一个清耿耿明朗朗官人每告整。和那害民的贼徒折证。〔小■〈忄敝〉古云〕父亲。可是那一位大衙门告他去。〔正末叹云〕若要与我陈州百姓除了这害呵。〔唱〕则除是包龙图那个铁面没人情。〔下〕
　　〔小■〈忄敝〉古哭科云〕父亲亡逝已过。更待干罢。我料着陈州近不的他。我如今直至京师。拣那大大的衙门里告他去。〔诗云〕尽说开仓为救荒。反教老父一身亡。此生不是空桑出。不报寃雠不姓张。〔下〕〔小衙内云〕斗子。那老子要告俺去。我算着就告到京师。放着我老子在哩。况那范学士是我老子的好朋友。休说打死一个。就打死十个。也则当五双。俺两个别无甚事。都去狗腿湾王粉头家里喝酒去来。一了说。仓廒府库。抹着便富。王粉头家。不悞主顾。〔下〕
　　〔音释〕
　　趄且去声　剜碗平声　■〈忄敝〉音鳖　蹬音邓　廒音敖　咂音匝　■〈扌窊〉音蛙　■〈口叚〉音呀　轰音薨　迸音柄　颏音孩　鹘红姑切　鸰音零
　　第二折
　　〔范学士领祗候上云〕老夫范仲淹。自从刘衙内保举他两个孩儿去陈州开仓粜米。谁想那两个到的陈州。贪赃坏法。饮酒非为。奉圣人的命。着老夫再差一员正直的去陈州。结断此一桩公事。就勅赐势剑金牌。先斩后闻。今日在此议事堂中。与众公卿聚议。怎么这早晚还不见来。令人。门首觑着。若来时报复我知道。〔祗候云〕理会的。〔韩魏公上云〕老夫韩魏公。今有范天章学士在于议事堂。令人来请。不知有甚事。须索去走一遭。可早来到这门首也。〔祗候报云〕韩魏公到。〔范学士云〕道有请。〔韩魏公做见科〕〔范学士云〕老丞相来了也。请坐。〔吕夷简上云〕老夫吕夷简。正在私宅闲坐。有范学士在于议事堂。令人来请。须索去走一遭。不觉早来到了也。〔祗候报云〕吕平章到。〔范学士云〕道有请。〔吕夷简见科云〕老丞相在此。学士。今日请老夫来有何事。〔范学士云〕二位老丞相。则因为前者陈州粜米一事。刘衙内举保他那两个孩儿做仓官去。如今在那里贪赃坏法。饮酒非为。奉圣人的命。教老夫在此聚会众多臣宰。举一个正直的官员前去陈州。结断此事。只等众大人来全了时。同举一位咱。〔韩魏公云〕想学士必已得人。某等便当举荐。〔小■〈忄敝〉古上云〕自家小■〈忄敝〉古。俺和父亲同去籴米。不想被两个仓官将俺父亲打死了。俺父亲临死之时。着我告包待制去。见说是个白髭须的老儿。我来到这大街上等着。看有甚么人来。〔刘衙内上云〕小官刘衙内。自从两个孩儿去陈州粜米。至今音信皆无。早间有范学士着人来请我。不知又是甚么事须索走一遭去者〔小撇古云〕这个白髭须的老儿。敢是包待制。我试迎着告咱。〔做跪科〕〔刘衙内云〕兀那小的。你有甚么冤枉的事。我与你做主。〔小■〈忄敝〉古云〕我是陈州人氏。俺爷儿两个将着十二两银子籴米去。被那仓官将俺父亲则一金锤打死了。那里无人敢近他。爷爷敢是包待制么。与小的每做主咱。〔刘衙内云〕兀那小的。则我便是包待制。你休去别处告。我与你做主。你且一壁有者。〔小■〈忄敝〉古起科云〕理会的。〔刘衙内背云〕嗨。我那两个小丑生。敢做下来也。令人报复去。道有刘衙内在于门首。〔祗候云〕刘衙内到。〔刘衙内做见科〕〔范学士云〕衙内。你保举的两个好清官也。〔刘衙内云〕学士。我那两个孩儿果然是好清官。实不敢欺。〔范学士云〕衙内。老夫打听的。你两个孩儿到的陈州。则是饮酒非为。不理正事。贪赃坏法。苦害百姓。你知么。〔衙内云〕老丞相休听人的言语。我保举的人。并无这等勾当。〔范学士云〕二位老丞相。他还不信哩。〔小■〈忄敝〉古问祗候云〕哥哥。恰纔那进去的。敢是包待制爷爷么。〔祗候云〕则他是刘衙内。你要问包待制还不曾来哩。〔小■〈忄敝〉古云〕天那。我要告这刘衙内。谁想正投在老虎口里。可不我死也。〔正末扮包待制领张千上云〕老夫姓包名拯。字希文。本贯金斗郡四望乡老儿村人氏。官拜龙图阁待制。正授南衙开封府尹之职。奉圣人的命。上五南采访已回。须索到议事堂中。见众公卿。走一遭去来。〔张千云〕想老相公为官。多早晚升厅。多早晚退衙。老相公试说一遍。与您孩儿听咱。〔正末唱〕
　　【正宫端正好】自从那云滚滚卯时初。直至日淹淹的申牌后。刚则是无倒断簿领埋头。更被那紫襕袍拘束的我难抬手。我把那为官事都参透。
　　【滚绣球】待不要钱呵怕违了众情。待要钱呵又不是咱本谋。只这月俸钱做咱每人情不彀。〔张千云〕老相公平日是个不避权豪势要之人也。〔正末唱〕我和那权豪每结下些山海也似寃雠。曾把个鲁斋郎斩市曹。曾把个葛监军下狱囚。剩吃了些众人每毒咒。〔张千云〕老相公。如今虽然年老。志气还在哩。〔正末唱〕到今日一笔都勾。从今后不干己事休开口。我则索会尽人间只点头。倒大来优游。
　　〔云〕可早来到议事堂门首也。张千接下马者。〔小■〈忄敝〉古云〕我问人来说这个便是包待制。〔做跪叫科云〕冤屈也。爷爷与孩儿每做主咱。〔正末云〕兀那小的。你那里人氏。有甚么寃枉事。你实说来。老夫与你做主。〔小■〈忄敝〉古云〕孩儿每陈州人氏。嫡亲的父子二人。父亲是张■〈忄敝〉古。今有两个官人在陈州开仓粜米。钦定五两银子一石。他改做十两一石。俺一家儿苦凑得十二两银子买米。他则秤的八两。俺父亲向前分辨去。他着那紫金锤一锤打死。孩儿要去声寃告状。尽道他是权豪势要之家。人都近不的他。俺父亲临死之时。曾说道。孩儿等我命终。你直至京师寻着包待制爷爷那里告去。我投至的见了爷爷。就是拨云见日。昏镜重磨。须与孩儿每做主咱。〔诗云〕本待将衷情细数。奈哽咽吞声莫吐。紫金锤打死亲爷。委实是含寃受苦。〔正末云〕你且一壁有者。〔小■〈忄敝〉古扯正末科云〕爷爷不与孩儿做主。谁做主咱。〔正末云〕我知道了也。〔三科了〕〔正末云〕令人。报复去。道有包待制在于门首。〔祗候报云〕有包待制来了也〔范学士云〕好好。包龙图来了。快有请。〔正末做见科〕〔韩魏公云〕待制五南采访初回。鞍马上劳神也。〔正末云〕二位老丞相和学士治事不易。〔刘衙内云〕老府尹远路风尘。〔正末云〕衙内恕罪。〔衙内背云〕这老子怎么瞅我那一眼。敢是见那个告状的人来。我则做不知道。〔正末云〕老夫上五南采访回来。昨日见了圣人。今日特特的拜见二位老丞相和学士来。〔范学士云〕不知待制多大年纪为官。如今可多大年纪。请慢慢的说一遍。某等敬听。〔正末云〕学士问老夫多大年纪为官。如今有多大年纪。学士不嫌絮烦。听老夫慢慢的说来。〔唱〕
　　【倘秀才】我从那及第时三十五六。我如今做官到七十也那八九。岂不闻人到中年万事休。我也曾观唐汉看春秋。都是俺为官的上手。
　　〔范学士云〕待制做许多年官也。历事多矣。〔吕夷简云〕待制为官。尽忠报国。激浊扬清。如今朝里朝外权豪势要之家。闻待制大名。谁不惊惧。诚哉所谓古之直臣也。〔正末云〕量老夫何足挂齿。想前朝有几个贤臣。都皆屈死。似老夫这等粗直。终非保身之道。〔范学士云〕请待制试说一遍咱。〔正末唱〕
　　【滚绣球】有一个楚屈原在江上死。有一个关龙逢刀下休。有一个纣比干曾将心剖。有一个未央宫屈斩了韩侯。〔吕夷简云〕待制。我想张良坐筹帷幄之中。决胜千里之外。辅佐高祖。定了天下。见韩信遭诛彭越被醢。遂辞去侯爵愿从赤松子游。真有先见之明也。〔正末唱〕那张良呵若不是疾归去。〔韩魏公云〕那越国范蠡。扁舟五湖。却也不弱。〔正末唱〕那范蠡呵若不是暗奔走。这两个都落不的完全尸首。我是个漏网鱼怎再敢吞钩。不如及早归山去。我则怕为官不到头。枉了也干求。
　　〔云〕二位老丞相和学士。老夫年迈。不能为官。到来日见了圣人。就告致仕闲居也。〔范学士云〕待制你差了也。如今朝中似待制这等清正的。能有几人。况年纪尚未衰迈。正好为官。因何便告致仕那。〔正末云〕学士。老夫自有说的事。〔刘衙内云〕老府尹说的是年纪老了。如今弃了官告致仕闲居倒快活也。〔范学士云〕老相公有甚么事要说老夫听咱。〔正末唱〕
　　【呆骨朵】老夫有件事向君王陈奏。只说那权豪每是俺敌头。〔范学士云〕那权豪的老相公待要怎么。〔正末唱〕他便似打家的强贼。俺便似看家的恶狗。他待要些钱和物。怎当的这狗儿紧追逐。只愿俺今日死明日亡。惯的他千自在百自由。
　　〔范学士云〕待制。你且回私宅中去者。老夫在此。别有商议。〔正末做辞科云〕二位老丞相和学士恕罪。老夫告回也。〔做出门科〕〔小■〈忄敝〉古在门首跪叫科云〕爷爷与孩儿做主咱。〔正末云〕我险些儿忘了这一件事。兀那小的。你先回去。我随后便来也。〔小■〈忄敝〉古谢科云〕既然今日见了包待制。必然与我做主。他教我先回去。则今日不敢久停久住。便索先上陈州等他去来。〔诗云〕我今日得见龙图。告父亲屈死无辜。转陈州等他来到。也把紫金锤打那囚徒。〔下〕〔正末做回身再入科〕〔范学士云〕待制去了。为何又回来也。〔正末云〕老夫欲要回去。听的陈州一郡滥官污吏。甚是害民。不知老相公曾差甚么能事官员陈州去也不曾。〔韩魏公云〕学士先曾委了两员官去了。〔正末云〕可是那两员官去来。〔范学士云〕待制不知。自你上五南采访去了。朝中一时乏人。差着刘衙内的儿子刘得中。女婿杨金吾。到陈州粜米去。好久不见来回话哩。〔正末云〕见说陈州一郡官吏贪污。黎民顽鲁。须再差一员去陈州考察官吏。安抚黎民。可不好也。〔韩魏公云〕待制不知。今日聚集俺多官。正为此事。〔范学士云〕奉圣人的命。着老夫再差一员清正的官去陈州。一来粜米。二来就勘断这桩事。老夫想别人去。可也干不的事。就烦待制一行。意下如何。〔正末云〕老夫去不的。〔吕夷简云〕待制去不的。可着谁去。〔范学士云〕待制坚意不肯去。刘衙内。你让待制这一遭。他若不去你便去。〔衙内云〕小官理会的。老府尹到陈州走一遭去。打甚么不紧。〔正末云〕既然衙内着老夫去。我看衙内的面皮。张千。准备马便往陈州走一遭去来。〔刘衙内做惊科背云〕哎哟。若是这老子去呵。那两个小的怎了也。〔正末唱〕
　　【脱布衫】我从来不劣方头。恰便似火上浇油。我偏和那有势力的官人每卯酉。谢大人向朝中保奏。
　　〔刘衙内云〕我并不曾保奏你哩。〔正末唱〕
　　【小梁州】我一点心怀社稷愁。〔云〕张千将马来。〔张千云〕理会的。〔正末唱〕则今日便上陈州。既然心去意难留。他每都穿连透。我则怕关节儿枉生受。
　　〔云〕二位老丞相和学士听者。老夫去则去。倘有权豪势要之徒。难以处治。着老夫怎处。〔范学士云〕待制再也不必过虑。圣人的命勅赐与你势剑金牌。先斩后闻。请待制受了势剑金牌。便往陈州去。〔正末唱〕
　　【幺篇】谢圣人肯把黎民救。这剑也到陈州怎肯干休。敢着你吃一会家生人肉。哎。看那个无知禽兽。我只待先斩了逆臣头。
　　〔刘衙内云〕老府尹若到陈州。那两个仓官。可是我家里小的。看我分上看觑咱。〔正末做看剑云〕我知道我这上头看觑他。〔做三科〕〔衙内云〕老府尹好没面情。我两次三番与你陪话。你看着这势剑说这上头看觑他。你敢杀了我两个小的。论官职我也不怕你。论家财我也受用似你。〔正末云〕我老夫怎比得你来。〔唱〕
　　【耍孩儿】你积趱的金银过北斗。你指望待天长地久。看你那于家为国下场头。出言语不识娘羞。我须是笔尖上挣■〈门外坐内〉来的千锺禄。你可甚剑锋头博换来的万户侯。〔衙内云〕老府尹。我也不怕你。〔正末唱〕你那里休夸口。你虽是一人为害。我与那陈州百姓每分忧。
　　〔刘衙内云〕老府尹。你不知这仓官也不好做。〔正末云〕仓官的弊病。老夫尽知。〔衙内云〕你知道时。你说仓官的弊病咱。〔正末呵〕
　　【煞尾】河涯边趱运下些粮。仓廒中囤塌下些筹。只要肥了你私囊也不管民间瘦。〔带云〕我如今到那里呵。〔唱〕敢着他收了蒲蓝罢了斗。〔同张千下〕
　　〔刘衙内云〕列位老相公。这桩事不好了。这老子到那里时。将俺这两个小的肯干罢了也〔韩魏公云〕衙内。不妨事。你只与学士计较。老夫和吕丞相先回去也。〔诗云〕衙内心中莫要慌。天章学士慢商量〔吕夷简诗云〕凤凰飞上梧桐树。自有傍人道短长。〔同下〕〔范学士云〕刘衙内。你放心。老夫就到圣人根前说过。着你亲身为使命告一纸文书。则赦活的不赦死的。包你没事便了。〔衙内云〕既如此。多谢了学士。〔范学士云〕你跟着老夫见圣人走一遭去来。〔诗云〕莫愁包待制。先请赦书来。〔刘衙内诗云〕全凭半张纸。救我一家灾。〔同下〕
　　〔音释〕
　　剩音剩　瞅音揪　醢音海　蠡音里　逐音紬　辜音孤　勘堪去声　肉柔去声　■〈门外坐内〉音债　囤音顿
　　第三折
　　〔小衙内同杨金吾上〕〔小衙内诗云〕日间不做亏心事。半夜敲门不吃惊。自家刘衙内孩儿。俺二人自从到陈州开仓粜米。依着父亲改了价钱。插上糠土。克落了许多钱钞到家怎用得了。这几日只是吃酒耍子。听知圣人差包待制来了。兄弟。这老儿不好惹。动不动先斩后闻。这一来则怕我们露出马脚来了。我们如今去十里长亭。接老包走一遭去。〔诗云〕老包姓儿仯。荡他活的少。若是不容咱。我每则一跑。〔同下〕〔张千背剑上〕〔正末骑马做听科〕〔张千云〕自家张千的便是。我跟着这包待制大人。上五南路采访回来。如今又与了势剑金牌。往陈州粜米去。他在这后面。我可在前面。离的较远。你不知这位大人清廉正直。不爱民财。虽然钱物不要。你可吃些东西也好。他但是到的府州县道。下马升厅。那官人里老安排的东西。他看也不看。一日三顿。则吃那落解粥。你便老了吃不得。我是个后生家。我两只脚伴着四个马蹄子走。马走五十里。我也跟着走五十里。马走一百里。我也走一百里。我这一顿落解粥。走不到五里地面。早肚里饥了。我如今先在前面。到的那人家里。我则说我是跟包待制大人的。如今往陈州粜米去。我背着的是势剑金牌。先斩后闻。你快些安排下马饭我吃。肥草鸡儿。茶浑酒儿。我吃了那酒。吃了那肉。饱饱儿的了。休说五十里。我咬着牙直走二百里。则有多哩嗨。我也是个傻弟子孩儿。又不曾吃个怎么两片口里劈溜扑刺的。猛可里包待制大人后面听见。可怎了也。〔正末云〕张千。你说甚么哩。〔张千做怕科云〕孩儿每不曾说甚么。〔正末云〕是甚么肥草鸡儿。〔张千云〕爷。孩儿每不曾说甚么肥草鸡儿。我纔则走哩。遇着个人。我问他陈州有多少路。他说道还早哩。几曾说甚么肥草鸡儿。〔正末云〕是甚么茶浑酒儿。〔张千云〕爷。孩儿每不曾说甚么茶浑酒儿。我走着哩。见一个人。问他陈州那里去。他说道线也似一条直路。你则故走。孩儿每不曾说甚么茶浑酒儿。〔正末云〕张千。是我老了。都差听了也。我老人家也吃不的茶饭则吃些稀粥汤儿。如今在前头有的尽你吃。尽你用。我与你那一件厌饫的东西。〔张千云〕爷。可是甚么厌饫的东西。〔正末云〕你试猜咱。〔张千云〕爷说道前头有的尽你吃。尽你用。又与我一件儿厌饫的东西。敢是苦茶儿。〔正末云〕不是。〔张千云〕萝卜简子儿。〔正末云〕不是。〔张千云〕哦。敢是落解粥儿。〔正末云〕也不是。〔张千云〕爷。都不是。可是甚么。〔正末云〕你脊梁上背着的是甚么。〔张千云〕背着的是剑。〔正末云〕我着你吃那一口剑。〔张千怕科云〕爷。孩儿则吃些落解粥儿倒好。〔正末云〕张千。如今那普天下有司官吏。军民百姓。听的老夫私行也有那欢喜的。也有那烦恼的〔张千云〕爷不问。孩儿也不敢说。如今百姓每听的包待制大人到陈州粜米去。那个不顶礼。都说俺有做主的来了。这般欢喜。可是为何。〔正末云〕张千也。你那里知道。听我说与你咱。〔唱〕
　　【南吕一枝花】如今那当差的民户喜。也有那干请俸的官人每怨。急切里称不了包某的心。百般的纳不下帝王宣。我如今暮景衰年。鞍马上实劳倦。如今那普天下人尽言。道一个包龙图暗暗的私行。諕得些官吏每兢兢打战。
　　【梁州第七】请俸禄五六的这万贯。杀人到三二十年。随京随府随州县。自从俺仁君治世。老汉当权。经了这几番刷卷。备细的究出根原。都只是庄农每争竞桑田。弟兄每分另家缘。俺俺俺宋朝中大小官员。他他他剩与你财主每追征了些利钱。您您您怎知道穷百姓苦恹恹叫屈声寃。如今的离陈州不远。便有人将咱相凌贱。你也则诈眼儿不看见。骑着马揣着牌自向前。休得要攞袖揎拳。
　　〔云〕张千。离陈州近也。你转着马揣着牌。先进城去。不要作践人家。〔张千云〕理会的。爷。我骑着马去也。〔正末云〕张千。你转来。我再分付你。我在后面。如有人欺负我。打我。你也不要来劝。紧记者。〔张千云〕理会的。〔张千做去科〕〔正末云〕张千。你转来。〔张千云〕爷。有的说就马上说了罢。〔正末云〕我分付的紧记者。〔张千云〕爷。我先进城去也。〔下〕〔搽旦王粉莲赶驴上云〕自家王粉莲的便是。在这南关里狗腿湾儿住。不会别的营生买卖。全凭着卖笑求食。俺这此处有上司差两个开仓粜米官人来。一个是杨金吾。一个是刘小衙内。他两个在俺家里使钱。我要一奉十。好生撒镘。他是权豪势要。一应闲杂人等。再也不敢上门来。俺家尽意的奉承他。他的金银钱钞可也都使尽俺家里。数日前将一个紫金锤当在俺家。若是他没钱取赎。等我打些钗儿戒指儿。可不受用。恰纔几个姊妹请我吃了几杯酒。他两个差人撁着个驴子来取我三不知我骑上那驴子。忽然的叫了一声丢了个撅子。把我直跌下来。伤了我这杨柳细。好不疼哩。又没个人扶我。自家挣得起来。驴子又走了。我赶不上。怎么得人来替我拏一拏住也好那。〔正末云〕这个妇人不像个良人家的妇女。我如今且替他笼住那头口儿。问他个详细。看是怎么。〔旦儿做见正末科云〕兀那个老儿。你与我拏住那驴儿者。〔正末做拏住驴子科〕。〔旦儿做谢科云〕多生受你老人家也。〔正末云〕姐姐。你是那里人家。〔旦儿云〕正是个庄家老儿他还不认的我哩。我在狗腿湾儿里住。〔正末云〕你家里做甚么买卖。〔旦儿云〕老儿你试猜咱。〔正末云〕我是猜咱。〔旦儿云〕你猜。〔正末云〕莫不是油磨房。〔旦儿云〕不是。〔正末云〕解典库。〔旦儿云〕不是。〔正末云〕卖布绢段疋。〔旦儿云〕也不是。〔正末云〕都不是。可是甚么买卖。〔旦儿云〕俺家里卖皮鹌鹑儿。老儿你在那里住。〔正末云〕姐姐。老汉止有一个婆婆。早已亡过。孩儿又没。随处讨些饭儿吃。〔旦儿云〕老儿。你跟我去。我也用的你着。你只在我家里。有的好酒好肉。尽你吃哩。〔正末云〕好波好波。我跟将姐姐去。那里使唤老汉。〔旦儿云〕好老儿。你跟我家去我打扮你起来。与你做一领硬挣挣的上盖。再与你做一顶新帽儿。一条茶褐绦儿。一对干净凉皮靴儿。一张靴儿。你坐着在门首。与我家照管门户。好不自在哩。〔正末云〕姐姐。如今你根前可有什么人走动姐姐。你是说与老汉听咱。〔旦儿云〕老儿。别的郎君子弟。经商客旅。都不打紧。我有两个人。都是仓官。又有权势。又有钱钞。他老子在京师现做着大大的官。他在这里粜米是十两一石的好价钱。斗又是八升的小斗。秤是加三大秤。尽有东西。我并不曾要他的。〔正末云〕姐姐不曾要他钱。也曾要他些东西么。〔旦儿云〕老儿。他不曾与我甚么钱。他则与了我个紫金锤。你若见了。就諕杀你。〔正末云〕老汉活偌大年纪。几曾看见什么紫金锤。姐姐若与我见一见儿消灾灭罪。可也好么。〔旦儿云〕老儿。你若见了好消灾灭罪。你跟我家去来。我与你看。〔正末云〕我跟姐姐去。〔旦儿云〕老儿。你吃饭也不曾。〔正末云〕我不曾吃饭哩〔旦儿云〕老儿。你跟将我去来。只在那前面。他两个安排酒席等我哩。到的那里。酒肉尽你吃。扶我上驴儿去。〔正末做扶旦儿上驴子科〕〔正末背云〕普天下谁不知个包待制。正授南衙开封府尹之职。今日到这陈州。倒与这妇人笼驴也。可笑哩。〔唱〕
　　【牧羊关】当日离豹尾班多时分。今日在狗腿湾行近远。避甚的马后驴前。我则怕按察司迎着。御史台撞见。本是个显要龙图职。怎伴着烟月鬼狐缠。可不先犯了个风流罪。落的价葫芦提罢俸钱。
　　〔旦儿云〕老儿你跟将我去来。我把那紫金锤与你看者。〔正末云〕好好。我跟将姐姐去。则与老汉紫金锤看一看。消灾灭罪咱。〔唱〕
　　【隔尾】听说罢气的我心头颤。好着我半晌家气堵住口内言。直将那仓库里皇粮痛作践。他便也不怜。我须为百姓每可怜。似肥汉相博我着他只落的一声儿喘。〔同旦儿下〕
　　〔小衙内杨金吾领斗子上〕〔小衙内诗云〕两眼梭梭跳。必定悔气到。若有清官来。一准屋梁吊。俺两个在此接待老包。不知怎么。则是眼跳。纔则喝了几碗投脑酒。压一压胆。慢慢的等他。〔正末同旦儿上正末云〕姐姐。兀的不是接官厅。我这里等着姐姐。〔旦儿云〕来到这接官厅。老儿。你扶下我这驴儿来。你则在这里等着我。我如今到了里面。我将些酒肉来与你吃。你则与我带着这驴儿者。〔做见小衙内杨金吾科〕〔小衙内笑科云〕姐姐。你来了也。〔杨金吾云〕我的乖。你偌远的到这里来。〔旦儿云〕该杀的短命。你怎么不来接我。一路上把我掉下驴来。险不跌杀了我。那驴子又走了。早是撞见个老儿。与我笼着驴子。嗨。我争些儿可忘了。那老儿他还不曾吃饭。先与他些酒肉吃咱。〔杨金吾云〕兀那斗子。与我拏些酒肉与那牵驴的老儿吃。〔大斗子做拏酒肉与正末科云〕兀那牵驴的老儿。你来。与你些酒肉吃。〔正末云〕说与你那仓官去。这酒肉我不吃。都与这驴子吃了。〔大斗子做怒科云〕■〈口退〉。这个村老子好无礼。〔做见小衙内科云〕官人。恰纔拏将酒肉赏那牵驴的老儿。那老儿一些不吃。都请了这驴儿也。〔小衙内云〕斗子。你与我将那老儿吊在那槐树上。等我接了老包慢慢的打他〔大斗子云〕理会的。〔做吊起正末科〕〔正末唱〕
　　【哭皇天】那刘衙内把孩儿荐。范学士怎也就将勅命宣。只今个贼仓官享富贵。全不管穷百姓受熬煎。一刬的在青楼缠恋。那厮每不依钦定。私自加添。盗粜了仓米。干没了官钱。都送与泼烟花。泼烟花王粉莲。早被俺亲身儿撞见。可便肯将他来轻轻的放免。
　　【乌夜啼】为头儿先吃俺开荒剑。则他那性命不在皇天。刘衙内也可怎生着我行方便。这公事体察完全。不是流传。那怕你天章学士有夤缘。就待乞天恩走上金銮殿。只我个包龙像素铁面。也少不得着您名登紫禁。身丧黄泉。
　　〔张千云〕受人之托。必当终人之事。大人的分付。着我先进城去。寻那杨金吾刘衙内。直到仓里寻他。寻不着一个。如今大人也不知在那里。我且到这接官厅试看咱。〔做看见小衙内杨金吾科云〕我正要寻他两个。原来都在这里吃酒。我过去諕他一諕。吃他几锺酒。讨些草鞋钱儿〔见科云〕好也你还在这里吃酒哩。如今包待制爷要来拏你两个。有的话都在我肚里。〔小衙内云〕哥。你怎生方便。救我一救。我打酒请你。〔张千云〕你两个真傻厮。岂不晓得求灶头不如求灶尾。〔小衙内云〕哥说的是。〔张千云〕你家的事。我满耳朵儿都打听着。你则放心。我与你周旋便了。包待制是坐的包待制。我是立的包待制。都在我身上。〔正末云〕你好个立的包待制张千也。〔唱〕
　　【牧羊关】这厮马头前无多说。今日在驿亭中夸大言。信人生不可无权。哎。则你个祗候王乔诈仙也那得仙。〔张千奠酒科云〕我若不救你两个呵。这酒就是我的命。〔做见正末怕科云〕兀的不諕杀我也。〔正末唱〕諕的来面色如金纸手脚似风颠。老鼠终无胆。猕猴怎坐禅。
　　〔张千云〕您两个傻厮。到陈州来粜米。本是钦定的五两官价。怎么改做十两。那张■〈忄敝〉古道了几句。怎么就将他打死了。又要买酒请张千吃。又擅吊了牵驴子的老儿。如今包待制私行从东门进城也。你还不去迎接哩。〔小衙内云〕怎了怎了。既是包待制进了城。咱两个便迎接去来。〔同杨金吾斗子下〕〔张千做解正末科〕〔旦儿云〕他两个都走了也。我也家去。兀那老儿。你将我那驴儿来。〔张千骂旦儿科云〕贼弟子。你死也还要老爷替你牵驴儿哩。〔正末云〕■〈口退〉。休言语。姐姐。我扶上你驴儿去。〔正末做扶旦儿上驴科〕〔旦儿云〕老儿生受你。你若忙便罢。你若得那闲时。到我家来看紫金锤咱。〔下〕〔正末云〕这害民贼好大胆也呵。〔唱〕
　　【黄锺煞尾】不忧君怨和民怨。只爱花钱共酒钱。今日个家破人亡立时见。我将你这害民的贼鹰鹯。一个个拏到前。势剑上性命捐。莫怪咱不矜怜。你只问王家的那泼贱。也不该着我笼驴儿步行了偌地远。〔同张千下〕
　　〔音释〕
　　傻音耍　饫音谓　攞罗上声　揎音宣　镘音慢　撅音掘　鹌音庵　鹑音淳　颤音战　喘川上声　刬音产　夤音寅　鹯音毡
　　第四折
　　〔净扮州官同外郎上〕〔州官诗云〕我做个州官不歹。断事处摇摇摆摆。只好吃两件东西。酒煑的团鱼螃蟹。小官姓蓼名花。叨任陈州知州之职。今日包待制大人升厅坐衙。外郎。你与我将各项文卷打点停当。等佥押者。〔外郎云〕你与我这文卷。教我打点停当。我又不识字。我那里晓的。〔州官云〕好打这厮。你不识字。可怎么做外郎那。〔外郎云〕你不知道。我是雇将来的顶缸外郎。〔州官云〕唗。快把公案打扫的干净。大人敢待来也。〔张千排衙上云〕喏。在衙人马平安。〔正末上云〕老夫包拯。因为陈州一郡滥官污吏。损害黎民。奉圣人的命。着老夫考察官吏。安抚黎民。非轻易也呵。〔唱〕
　　【双调新水令】叩金銮亲奉帝王差。到陈州与民除害。威名连地震。杀气和霜来。手执着势剑金牌。哎。你个刘衙内且休怪。
　　〔云〕张千。将那刘得中一行人都与我拏将过来。〔张千云〕理会的。〔做拏刘衙内杨金吾并二斗子跪见科云〕当面。〔正末云〕您知罪么。〔小衙内云〕俺不知罪。〔正末云〕兀那厮。钦定的米价是多少银子粜一石来。〔小衙内云〕父亲说道钦定的价是十两一石。〔正末云〕钦定的价元是五两一石。你私自改做十两。又使八升小斗。加三大秤。你怎做的不知罪那。〔唱〕
　　【驻马听】你只要钱财。全不顾百姓每贫穷一味的刻。今遭杻械。也是你五行福谢做了半生灾。只见他向前呵如上吓魂台。往后呵似入东洋海。投至的分尸在市街。我着你一灵儿先飞在青霄外。
　　〔云〕张千。南关去拏将那王粉莲。就连着紫金锤一齐解来。〔张千云〕理会的。〔做拏王粉莲跪科云〕王粉莲当面。〔正末云〕兀那王粉莲。你认的我么。〔王粉莲云〕我不认的你。〔正末唱〕
　　【雁儿落】难道你王粉头直恁騃。偏不知包待制多谋策。你道是接仓官有大钱。怎么的见府尹无娇态。
　　〔云〕兀那王粉莲。这金锤是谁与你来。〔王粉莲云〕是杨金吾与我来。〔正末云〕张千。选大棒子将王粉莲去裩。决打三十者。〔打科〕〔正末云〕打了抢出去。〔抢出科〕〔王粉莲下〕〔正末云〕张千。将杨金吾采上前来。〔做采杨金吾上科〕〔王末云〕这金锤上有御书图号。你怎生与了王粉莲。〔杨金吾云〕大人可怜见。我不曾与他。我则当的几个烧饼儿吃哩。〔正末云〕张千。先拏出杨金吾去在市曹中枭首报来。〔张千云〕理会的。〔正末唱〕
　　【得胜令】呀。你只待钱眼里狠差排。今日个刀口上送尸骸。你犯了萧何律难宽纵。便自有蒯通谋怎救解。你死也休捱。则俺那势剑如风快。你死也应该。谁着你金锤当酒来。
　　〔张千拏杨金吾杀科〕〔正末云〕张千。拏过那小■〈忄敝〉古来。〔张千云〕小■〈忄敝〉古当面。〔做拏小■〈忄敝〉古跪科〕〔正末云〕兀那厮你父亲被那个打死了。〔小■〈忄敝〉古云〕是这小衙内把紫金锤打死我父亲来。〔正末云〕张千。拏过刘得中来。就着小■〈忄敝〉古也将那金锤将这厮打死者。〔张千云〕理会的。〔正末唱〕
　　【沽美酒】小衙内做事歹小■〈忄敝〉古且宁奈。也是他自结下冤雠怎得开。非咱忒煞。须偿还你这亲爷债。
　　【太平令】从来个人命事关连天大。怎容他杀生灵似虎如豺。紫金锤依然还在。也将来敲他脑袋。登时间肉拆血洒。受这般罪责。呀。纔平定陈州一带。
　　〔小■〈忄敝〉古做打衙内科〕〔正末云〕张千。打死了么。〔张千云〕打死了也。〔正末云〕张千与我拏下小■〈忄敝〉古者。〔张千云〕理会的。〔张千做拏小■〈忄敝〉古科〕〔外扮刘衙内赍赦书慌上诗云〕心忙来路远。事急出家门。小官刘衙内是也。我圣人根前说过。告了一纸赦书。则赦活的不赦死的。星夜到陈州救我两个孩儿。左右。留人者。有赦书在此。则赦活的。不赦死的。〔正末云〕张千。死了的是谁。〔张千云〕死了的是杨金吾小衙内。〔正末云〕活的是谁。〔张千云〕是小■〈忄敝〉古。〔刘衙内云〕呸。恰好赦别人也。〔正末云〕张千。放了小■〈忄敝〉古者。〔唱〕
　　【殿前欢】猛听的叫赦书来。不由我不临风回首笑咍咍。想他父子每倚势挟权大。到今日也运蹇时衰。他指望着赦来时有处裁。怎知道赦未来先杀坏。这一番颠倒把别人贷。也非是他人谋不善。总见的个天理明白。
　　〔云〕张千。将刘衙内拏下者。听老夫下断。〔词云〕为陈州亢旱不收。穷百姓四散飘流。刘衙内原非令器。杨金吾更是油头。奉勅旨陈州粜米。改官价擅自征收。紫金锤屈打良善。声冤处地惨天愁。范学士岂容奸蠹。奏君王不赦亡囚。今日个从公勘问。遣小■〈忄敝〉手报亲雠。方纔见无私王法。留传与万古千秋。
　　〔音释〕
　　刻揩上声　杻音肘　械谐去声　騃鱼开切　蠹音妬　策钗上声　煞音晒　拆钗上声　责斋上声　咍呼来切　贷音太　白巴埋切
　　题目　范天章政府差官　
　　正名　包待制陈州粜米
　　包待制陈州粜米杂剧终

《元曲选》　包龙图智赚合同文字杂剧　（明）臧晋叔 编
　　包龙图智赚合同文字杂剧　　（元）无名氏 撰
　　●包龙图智赚合同文字杂剧目录
 
　　楔子 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　刘安住归认祖代宗亲　正名　包龙图智赚合同文字 
　　楔子
　　〔冲末扮刘天祥搽旦杨氏正末刘天瑞二旦张氏倈儿同上〕〔刘天祥诗云〕白云朝朝走。青山日日闲。自家无运智。只道作家难。自家汴梁西关外人氏。姓刘名天祥。大嫂杨氏。兄弟是刘天瑞。二嫂张氏。我根前无甚儿女。止天瑞兄弟有个孩儿。年三岁也。唤做安住。我那先娶的婆婆可亡化了。这婆婆是我后娶的。他根前带过一个女孩儿来。唤做丑哥。我这兄弟和李社长交厚。曾指腹为婚。李社长根前得了个女孩儿。唤做定奴。也三岁了。他两个可是两亲家。如今为这六料不收。上司言语。着俺分房减口。兄弟你守着祖业。俺两口儿到他邦外府。赶熟去来。〔搽旦云〕俺两个年纪高大。去不的了。〔正末云〕哥哥和嫂嫂守着祖业。我和二嫂引着安住孩儿。趁熟走一遭去。〔刘天祥云〕这等你与我请将李社长来者。〔正末云〕我便请去。〔做请科云〕李亲家在家么。〔社长上云〕谁唤门哩。我开开这门。原来是刘亲家。有甚么话说。〔正末云〕俺哥哥有请。〔见科〕〔社长云〕亲家。你来唤我。莫不为分房减口之事么。〔刘天祥云〕正是。只因年岁饥歉。难以度日。如今俺兄弟家三口儿。待趁熟去也。我昨日做下两纸合同文书。应有的庄田物件房廊屋舍。都在这文书上。不曾分另。兄弟三二年来家便罢。若兄弟十年五年来时。这文书便是大证见。特请亲家到来。做个见人也。与我画个字儿。〔社长云〕当得当得。〔刘天祥念科云〕东京西关义定坊住人刘天祥。弟刘天瑞。幼侄安住。则为六料不收。奉上司文书。分房减口。各处趁熟。有弟刘天瑞。自愿将妻带子。他乡趁熟。一应家私田产。不曾分另。今立合同文书二纸。各收一纸为照。立文书人刘天祥同亲弟刘天瑞。见人李社长。〔社长云〕写的是。等我画个字。你两个各自收执者。〔画字科〕〔正末云〕既有了合同文书。则今日好日辰。辞别了哥哥嫂嫂。引着孩儿。便索长行。亲家。我此一去。只等年成熟时便回家来。你是必留这门亲事。等我回时。成就此事。〔刘天祥云〕兄弟你出路去。比不的在家。须小心着意者。有便频频的稍个书信回来。也免的我忧念。〔正末云〕哥哥放心。您兄弟去了也。〔唱〕
　　【仙吕赏花时】两纸合同各自收。一日分离无限忧。辞故里往他州。只为这田苗不救。可兀的心去意难留。〔正末二旦倈儿同下〕
　　〔刘天祥云〕亲家。俺兄弟去了也。有劳尊重。只是家贫不能款待。惶恐惶恐。〔社长云〕这也不消。在下就告回了。正是将军不下马。各自奔前程。〔同下〕
　　第一折
　　〔外扮张秉彝同旦儿郭氏上〕〔张秉彝云〕自家潞州高平县下马村人氏。姓张名秉彝。浑家郭氏。嫡亲两口儿家属。寸男尺女皆无。颇有些田地庄宅。因为东京六料不收。分房减口。近日有一人唤做刘天瑞。引着他浑家也是张氏。有个孩儿唤做安住。今年三岁。生的眉清目秀。是好一个孩儿也。我因见刘天瑞是个读书的人。收留他在我店房中安下。也是他的造化低。谁想两口儿染成疾病。一卧不起。小二哥说他好生病重。大嫂。咱那里不是积福处。你的旧衣服将着两件。我的旧衣服也将着两件。咱望他两口儿去来。〔同下〕〔店小二上云〕自家店小二的便是。这是张秉彝家店房。近新来有三口儿趁熟的。到这店中安下。不想他两口儿患病。一日重似一日。人说我穷。他两个还比我穷。莫说道他两口儿迎医服药。连衣服也没的半片。饭食也没的半碗。怎么将养得这病好。我如今不免扶持出来。看看他气色。嗨。也可怜。多分要呜呼了也。〔正末同二旦倈儿上云〕自家刘天瑞。自从离了哥哥嫂嫂。到这潞州高平县下马村张秉彝员外店中安下。多蒙这员外十分美意。并不曾将俺做那外人看待。争奈自家命薄。染了这场疾病。一卧不起。二嫂怎生是好也。〔二旦云〕眼见的俺两口儿这病。觑天远。入地近。无那活的人也。〔正末唱〕
　　【仙吕点绛唇】拙妇熬煎。主家方便。相留恋。直着俺住到来年。谁想天不从人愿。
　　【混江龙】俺则为人离乡贱。强经营生出这病根源。拙妇人女工勤谨。小生呵农业当先。拙妇人趁着灯火邻家宵绩纺。小生呵冒着风霜天气晓耕田。甘受些饥寒苦楚。怎当的进退迍邅。现如今山妻染病。更被他幼子牵缠。回望着家乡路远。知他是兄嫂高年。好教我眼巴巴没乱杀难相见枉了也离乡背井。落的个赤手空拳。
　　〔二旦与正末文书科云〕二哥。我这穷命。只在早晚了也。你收拾这文书。保重将息者。〔二旦做死状科〕〔张秉彝上云〕可早来到店中也。君子。你那病体如何。〔见正末科云〕呀。原来你浑家亡了也。你如今也有些钱钞。发送你的浑家么。〔正末唱〕
　　【油葫芦】量小生有甚人情有甚钱。苦痛也波天。则为那家私生受了二十年。要领旧席铺停柩无一片。要领好衣服妆裹无一件。〔张秉彝云〕君子。你不须烦恼。我这里都已备下了也。〔正末唱〕谢员外厮济惠。谢员外肯见怜。〔带云〕小生若不得员外呵。〔唱〕则俺这人离财散央亲眷。兀良谁赍发与我一根椽。
　　〔做悲科〕〔唱〕
　　【天下乐】妻也知他是你命难逃我命蹇。我想从也波前。也是宿世缘。将重孝不披轻孝来穿。想着你恩共情。想着你贞共贤。我甘心儿与你驾灵车哭少年。
　　〔张秉彝云〕小二哥。着人来抬的二嫂出城外。拣个高原去处。好好的埋葬了者。〔抬下〕〔正末云〕员外。我也送他一送咱。〔张秉彝云〕你是个病人。那里送的。便不送也罢。〔正末做悲科〕〔云〕妻也。我为着你呵。〔唱〕
　　【那咤令】念不出。消灾的善言。烈不得。买路的纸钱。〔张秉彝云〕我代你送出去。〔正末云〕怎敢劳动员外。〔唱〕我可也放不下。殃人的业寃。一片心迷留没乱焦。两条腿滴羞笃速战。恰便似热地上蚰蜒。
　　〔做走科〕〔唱〕
　　【鹊踏枝】我甫抬身到灵柩边。待亲送出郊原。不觉的肉颤身摇。眼晕头旋。挪一步早前合后偃。〔正末做倒科〕〔唱〕哎哟。叫一声覆地翻天。
　　〔云〕员外。小生有句话敢说么。〔张秉彝做扶科云〕你有甚么话你说。〔正末云〕小生东京义定坊居住。哥哥刘天祥。小生刘天瑞。因为六料不收。奉上司的明文。着分房减口。哥哥守着祖业。小生三口儿在此趁熟。当那一日。立了两纸合同文书。哥哥收一纸。小生收一纸。怕有些好歹。以此为证。只望员外广修阴德。怎生将刘安住孩儿。抬举成人长大。把这纸合同文书。分付与他。将的俺两把儿骨殖。埋入祖坟。小生来生来世。情愿做驴做马。报答员外。是必休迷失了孩儿的本姓也。〔唱〕
　　【柳叶儿】则被那官司逼遣。他道是没收成千里无烟。着俺分房减口为供膳。因此上携宅眷。撇家缘。图一个苟活偷全。
　　〔张秉彝云〕元来你的家缘家计。都在这一纸合同文字上哩。〔正末唱〕
　　【青哥儿】虽则是一张儿合同合同文券。上写着一家儿庄田宅院。这便我久后归宗的证明显。趁如今未丧黄泉。叮咛你大德高贤。等孩儿长大时年。交付他收执依然。遮莫杀颠沛流连。休迷失水木根源。这便是你张员外种下的福无边。天须见。
　　〔张秉彝云〕我知道了。等你孩儿长大成人。交付与他。回还你祖家去也。〔正末云〕员外。俺那孩儿呵。〔唱〕
　　【寄生草】他目下交三岁。你若抬举他更数年。常则是公心教训诚心劝。教的他为人谨慎于人善。不许他初年随顺中年变。俺便死也难忘你这天高地厚情。员外你则可怜见小寃家少母无爹面。
　　〔张秉彝云〕君子。你自挣。这都在我身上。决不负你所托也。〔正末云〕员外。我这一会儿不好了。扶我外间里去罢。〔做扶科〕〔正末唱〕
　　【赚煞尾】不争我病势正昏沉。更那堪苦事难支遣。忙赶上头里的丧车不远。眼见得客死他乡有谁祭奠。〔带云〕儿也。你若得长大成人呵。〔唱〕你是必休别了父母遗言。将骨殖到梁园。就着俺那祖父的坟前。古树林峯好墓田。员外则你便是我三代祖先。我又无甚六神亲眷。可怜见俺两房头这几口儿都不得个好团圆。〔下〕
　　〔张秉彝云〕好可怜也。他家三口儿来到我这里。老两口儿都死了。则留下这个小的。刚交三岁。他又无甚亲眷。就留在我家中。抬举的他成人长大。着他回去本乡。认了伯父伯娘。着他一家儿团圆。也见的我久要不忘之意。〔诗云〕两口儿身亡实可怜。留下孩儿尚幼年。待他长大成人后。须教骨肉再团圆。〔下〕
　　〔音释〕
　　迍音屯　邅音毡　颤音战　晕音运　券音劝　音债
　　第二折
　　〔张秉彝同旦儿上云〕自从刘天瑞两口儿身亡之后。又早过了十五年光景。安住孩儿长成十八岁了也。人都唤做张安住。他却那里知道原不是我的孩儿。我自小教他读书。他如今教着几个村童。时遇清明节届。我到这坟上烈纸。就今日和孩儿说这个缘故。想他父亲遗言。休迷失了孩儿本姓。可早来到坟上也。怎生不见孩儿来。〔正末扮安住上云〕自家张安住。开着个学堂。教几个蒙童过日。今日清明节届。父亲母亲先往坟上去了。我须走一遭去也呵。〔唱〕
　　【正宫端正好】我将着这一所草堂开。聚几个蒙童训。常则是对青灯黄卷埋身。苦了我也十年窗下无人问。何日得功名进。
　　【滚绣球】我可也为甚的甘受贫。不厌勤。抵多少策顽磨钝。也只为不如人学做儒人。指望待跃锦鳞。过禹门。纔是俺男儿发愤。终有日际会风云。不枉了严亲教训能酬志。须信道古圣文章可立身。改换家门。
　　〔见科〕〔张秉彝云〕孩儿。等不的你来。俺和母亲先祭拜了也。你如今从头的拜祖先咱。〔正末拜科〕〔张秉彝云〕有坟茔外边那个坟儿。孩儿你也拜他一拜。〔正末拜科云〕父亲。墙外边那个坟儿。常年家着您孩儿拜他。可是俺家甚么亲眷。父亲可说与孩儿知道。〔张秉彝云〕孩儿也。我说与你呵。你休烦恼。你不姓张。本姓刘。你是东京西关义定坊人氏。你伯父是刘天祥。你父亲是刘天瑞。因为你那里六料不收。分房减口。你父亲带你到这里趁熟。不想你父母双亡。埋葬于此。你父亲临终遗留与我一纸合同文书。应有家私田产。都在这文书上。我抬举你十五年了。孩儿也。俺虽无三年养育之苦。却也有十五年抬举之恩。你则休生忘了俺两口儿也。〔诗云〕我不说之时恩不断。说罢之时断了恩。俺有朝一日身亡后。谁是我的拖麻拽布人。〔正末云〕这等兀的不痛杀我也。〔做气倒科〕〔张秉彝扶科云〕安住孩儿苏醒者。〔正末唱〕
　　【倘秀才】俺父亲口快心直怎隐。您孩儿鼻痛心酸怎忍。想着那冻饿死的爷娘兀的不痛杀人。别了兄嫂。离了家门。养下这个毒害的子孙。
　　〔正末对墓哭科〕〔唱〕
　　【呆骨朵】想着俺人亡家破留下这个儿生忿。我直啼哭的地惨天昏。不争将先父母思量。又怕俺这老爷娘议论。则道把十月怀躭想。可将这数载情肠尽。〔张秉彝做叹科云〕嗨。他亲的则是亲。〔正末唱〕他道亲的则是亲。我怎肯知恩不报恩。
　　〔云〕父亲母亲。您孩儿则今日就请起这两把骨殖。回家乡去。见了伯父伯娘。将骨殖埋入祖坟。您孩儿重来侍奉。未知父亲意下如何。〔张秉彝悲科云〕孩儿。则今日可便埋葬你父母去罢。〔正末唱〕
　　【倘秀才】待奉着俺先人的教训。怎敢道别了家尊的义分。您孩儿两下里爷娘一样的亲。怎敢道分真假。辩清浑。天地也就着俺亡家丧身。
　　【滚绣球】想当日盘缠无一文。遗留托二亲。痛杀我也命绝禄尽。谢父亲将您孩儿抬举成人。离了这潞州下马村。早来到东京义定门。将俺这骨殖埋殡。认了伯父伯娘呵您孩儿便索抽身。先安定了俺这十五年无主亡魂魄。回来报答你一双的高年养育恩。怎避的艰辛。
　　〔张秉彝云〕孩儿也。你去则去。可休不回来。可怜见俺老两口儿。无儿无女。思想杀您也。这的是合同文书。孩儿。你收执了者。〔正末做收执拜别科〕〔张秉彝云〕孩儿。你是必早些儿回来。〔词云〕怎不教我悲啼痛苦。想起来似刀剜肺腑。你若葬了生身爷娘。是必休忘了你养身的父母。〔下〕〔正末唱〕
　　【倘秀才】远远望高山隐隐。近近听黄河滚滚。我则见段段田苗接远村。到祖宅。造亲坟。尽了我这点儿孝顺。
　　〔云〕哎。似这等走。几时得到。你也行动些个。〔唱〕
　　【滚绣球】这般担呵我生怕背了母亲。这般担呵又则怕背了父亲。好着俺孝心难尽。做不得郭巨田真。兀的不压掉。魂。諕杀人。原来是至诚的天顺。可又早动鬼惊神。曾闻的古来孝子担继母。感得园林两处分。俺今日也脚底生云。
　　〔云〕则今日便索回俺那家乡去也。〔唱〕
　　【煞尾】披星带月心肠紧。过水登山脚步勤。意急不将昼夜分。心愁岂觉途路稳。痛泪零零雨洒尘。怨气腾腾风送云。客舍青青柳色新。千里关山劳梦魂。归到梁园认老亲。恁时节纔把我这十五载流离证了本。〔下〕
　　〔音释〕
　　届音戒　苏音苏　剜碗平声
　　第三折
　　〔搽旦上云〕妾身刘天祥的浑家。自从分房减口。二哥二嫂安住他三口儿去了。可早十五年光景也。我这家私。火焰也似长将起来。开着个解典铺。我带过来的女孩儿。如今招了个女壻。我则怕安住来认。若是他来呵。这家私都是他的。我那女婿只好睁着眼看的一看。因此上我心下则愁着这一件。今日无甚事。在这门首闲立着。看有甚么人来。〔正末上云〕自家刘安住是也。远远望见家乡。惭愧。可早来到也呵。〔唱〕
　　【中吕粉蝶儿】远赴皇都。急煎煎早行晚住。早难道神鬼皆无。我将饭充饥。茶解渴。纸钱来买路。历尽了那一千里程途。几曾道半霎儿停步。
　　【醉春风】俺心儿里思想杀老爷娘。则待要墓儿中埋葬俺这先父母。一会家烦恼上眉头。安住到大来是苦。苦。我则道孤影孤身。流落在他州他县。惭媿也不想还认了这伯娘伯父。
　　〔云〕我问人来。这里便是刘天祥伯父家。且放下这担儿者。〔做见搽旦科云〕老娘。借问一声。这里可是刘天祥伯父家么。〔搽旦云〕便是。你问他怎的。〔正末拜科云〕原来正是俺伯娘。〔搽旦云〕甚么伯娘。这小的好诈熟也。〔正末唱〕
　　【红绣鞋】他他他可也为甚么全没那半点儿牵肠割肚。全没那半声儿短叹长吁。莫不您叔嫂妯娌不和睦。〔云〕伯娘。俺伯伯那里去了。〔搽旦云〕甚么伯伯。我不知道。〔正末唱〕伯伯可又无踪影。伯娘那里紧支吾。可教我那搭儿葬俺父母。
　　〔云〕伯娘。则我就是您侄儿刘安住。〔搽旦云〕你说是十五年前趁熟去的刘安住么。你父亲去时。有合同文书来。您有这合同文书便是真的。无便是假的。〔正末云〕伯娘。这合同文书。有有有。〔唱〕
　　【普天乐】我意慌速。心犹豫。若无显证。怎辩亲踈。〔递合同科〕〔搽旦云〕争奈我不识字如何。〔正末唱〕伯娘可也不会读将去。着伯父亲身觑。〔云〕好一固贤达的伯娘也。我错埋怨了他。〔唱〕他元来是九烈三贞贤达妇。兀的个老人家尚然道出嫁从夫。〔搽早入门科〕〔正末云〕呀。伯娘入去了。可怎么这一晌还不见出来。我早猜着了也。〔唱〕一来是收拾祭物。二来是准备孝服。第三来可是报与亲属。
　　〔刘天祥上云〕自从俺天瑞兄弟。三口儿一去十五年。并无音信。我则看着那刘安住孩儿。知他有也是无。我偌大家私。无人承受。烦恼的我眼也昏了。耳也聋了。〔做见科云〕兀那小的。你是谁家的。在我门首走来走去的。〔正末云〕我又不在你家门首。我这里是认亲眷的。干你甚么事。〔刘天祥云〕不是我家门首。可是谁家门首。〔正末云〕那壁敢是刘天祥伯伯么。〔刘天祥云〕则我便是刘天祥。〔正末云〕伯伯请上。受您侄儿几拜。〔正末拜科〕〔唱〕
　　【迎仙客】因歉年趁熟去。别家乡临外府。怎知道命儿里百般无是处。先亡了俺嫡亲的爷娘。守着这别人家父母。整受了十五载孤独。〔刘天祥云〕你叫做什么名字。〔正末唱〕则俺呵便是您侄儿刘安住。
　　〔刘天祥云〕你那里见刘安住来。〔正末云〕则我便是刘安住。〔刘天祥做悲科云〕婆婆。你欢喜咱。俺刘安住孩儿回家来了也。〔搽旦云〕甚么刘安住。这里哨子每极多。见咱有些家私。假做刘安住来认俺。他爷娘去时。有合同文书。若有便是真的。无便是假的。〔刘天祥云〕婆婆也道的是。我出去问他。刘安住。你去时节有合同文书。你将的来我看。〔正末云〕有文书来。适纔交付与伯娘了也。〔刘天祥云〕婆婆。休斗我耍。我问刘安住来。他道你拏着文书了也。〔搽旦云〕我不曾拏。〔刘天祥云〕刘安住。婆婆道他不曾拏。孩儿也。你等我来波。怎么就与了他。〔正末唱〕
　　【石榴花】俺一生精细一时粗。直恁般不晓事忒胡涂。则他那口如蜜钵说从初。并无间阻。索看文书。我则道是亲骨血这搭儿里重完聚。一家儿世不分居。我将这合同一纸慌忙付。倒着俺做了扁担脱两头虚。
　　【斗鹌鹑】我将那百诈的虔婆。错认做三移孟母。我又不索您钱财。又不分您地土。只要把无主的亡灵归墓所。你可也须念兄弟每如手足。便做道这张纸为有为无。难道我姓刘的不亲不故。
　　〔做看担儿悲科云〕父亲母亲。兀的不痛杀我也。〔唱〕
　　【上小楼】想着俺劬劳父母。遇了这饥荒时务。辞着兄嫂。引着妻男。趁着丰熟。怎知道寿短促。命苦毒。再没个亲人看顾。闪的这两把骨殖儿不着坟墓。
　　【幺篇】伯娘你也忒狠酷。怎对付。则待要瞒了侄儿。背了伯伯。下了埋伏。单则是他亲女。和女夫。把家缘收取。可不俺两房头灭门绝户。
　　〔刘天祥云〕安住孩儿。你那合同文书委实在那里也。〔正末云〕恰纔是伯娘亲手儿拏进去了。〔搽旦云〕这个说谎的小弟子孩儿。我几曾见那文书来。〔正末云〕伯娘。休斗您孩儿耍。你恰纔明明的拏进去。怎说不曾见。〔搽旦云〕我若见你那文书。着我邻舍家害疔疮。〔刘天祥云〕婆婆。你若是拏了。将来我看。〔搽旦云〕这老儿也糊突。这纸文书。我要他糊窗儿。有什么用处。这厮故意的来捏舌。待诈骗咱的家私哩。〔正末云〕伯伯。您孩儿不要家财。则要傍着祖坟上埋葬了俺父母这两把儿骨殖。我便去也。〔搽旦打破正末头科云〕老的。你只管与他说什么。咱家去来。〔关门科〕〔下〕〔正末云〕认我不认我便罢。怎么将我的头打破了。天那。谁人与我做主咱。〔哭科〕〔李社长上云〕老汉李社长是也。打从刘天祥门首经过。看见一个小后生。在那里啼哭。不知为何。我问他波。这小的。你是什么人。〔正末云〕我是十五年前趁熟去的刘天瑞儿子刘安住。〔社长认科云〕是谁打破你头来。〔正末云〕这不干我伯父事。是伯娘不肯认我。拏了我合同文书。抵死的赖了。又打破我的头来。〔社长云〕刘安住。你且省烦恼。你是我的女壻。我与你做主。〔正末唱〕
　　【满庭芳】谢得你太山做主。我是他嫡亲骨血。又不比房分的家奴。将骨殖儿亲担的还乡。故走了些偌远程途。你道俺那亲伯父因何致怒。赤紧的后婆婆先赚了我文书。〔社长云〕难道不认就罢了。〔正末唱〕我可也难回去。但能勾葬埋了我父母。将安住认不认待何如。
　　〔社长云〕刘天祥的老婆婆无礼也。我与你说去。刘天祥开门来。开门来。〔刘天祥搽旦上云〕谁唤门哩。〔开门科〕〔社长云〕刘天祥。你什么道理。你亲侄儿回来。你认他不认他便罢。怎生信着妻言。将他头都打破了。〔搽旦云〕这个社长。你不知他是诈骗人的。故来我家里打诨。他既是我家侄儿。当初曾有合同文书。有你画的字。有那文书便是刘安住。〔社长云〕你也说的是。兀那小的。你是刘安住。你父母曾有合同文书么。〔正末云〕是有来。恰纔交付与伯娘了也。〔社长云〕刘大嫂。元来他有文书。是你拏着去了。〔搽旦云〕我若拏了他文书。我吃蜜蜂儿的屎。〔刘天祥云〕且休问他文书。则问他那小的。你父亲那里人氏。姓甚名谁。为何出外。说的是便是刘安住。〔社长云〕兀那小的。你既是刘安住。你父亲那里人氏。姓甚名谁。因何出外。说的是便是刘安住。说的不是便不是刘安住。〔正末云〕听您孩儿说来。祖居汴梁西关义定坊。住人刘天祥。弟天瑞。侄儿安住。年三岁。则为六料不收。上司明文。着俺分房减口。各处趁熟。有弟天瑞。自愿带领妻儿他乡趁熟。一应家私田产。不曾分另。今立合同文书二纸。各收一纸为照。立合同文书人刘天祥。同立文书刘天瑞。保见人李社长。不期父母同安住趁熟到山西潞州高平县下马村张秉彝家店房中安下。父母染病双亡。有张秉彝抬举的我成人长大。我如今十八岁了。担着俺父母两把骨殖儿。来认伯父。谁想伯娘将合同文书。赚的去了。伯伯又不肯认我。倒打破了我的头。这等寃枉。那里去分诉也。〔社长云〕再不消说。正是我女壻刘安住。〔搽旦云〕这个社长。你好不晓事。是不是不干你事。关上门。老的。咱家里来。〔同刘天祥下〕〔社长云〕这个老虔婆。使这等见识。故意不认他。现放着大衙门。我引的你告状去来。〔外扮包待制领张千上云〕老夫包拯是也。西延边赏军回还。到这汴梁西关里。只见一丛人闹。张千。你与我看着。为甚么事来。〔社长叫科云〕寃屈也。〔包待制云〕拿过来。〔张千引上见科云〕当面。〔社长词云〕告大人停嗔息怒。听小人从头剖诉。小人是本县社长。他姓刘唤名安住。父天瑞伯伯天祥。是嫡亲同胞手足。为荒年上司传示。着分房各处趁熟。他父母远逩潞州。在张秉彝店中安寓。就当日造下合同。把家私明明填注。念小人有女定奴。曾许做刘家媳妇。这文书上写作见人。也只为沾亲带故。是一样写成二纸。各收执存为证据。谁想刘天瑞夫妇双亡。死的个不着坟墓。刚留下这三岁孩儿。着谁人与他乳哺。到如今十五余年。多得张秉彝十分看觑。交付与合同文书。着回家认他伯父。将骨殖做一担挑来。指望的傍祖茔好生安厝。到门前偏撞见狠心的伯娘。把文书早先赚去。百般的道假嫌真。全不念连根共树。眼见得打破额头。闪的他进退无路。幸遇着青天老爷。似明镜不容奸蠹。可怜刘安住负屈衔寃。须不是李社长教唆为务。〔包待制云〕兀的刘安住。我不问你别的。只问你这十五年在那里居住来。〔正末云〕小人在潞州高平县下马村张秉彝家居住来。〔唱〕
　　【十二月】可怜我时乖命苦。只在张秉彝家暂寓权居。生受了些风餐水宿。巴的到祖贯乡闾。我只道认着了伯娘伯父。便欢然复旧如初。
　　【尧民歌】怎知俺伯娘呵他是个不冠不带泼无徒。纔说起刘家安住便早嘴卢都。他把俺合同文字赚来无。尽场儿揣与俺个闷葫芦。似这寃也波屈。教俺那里诉。只落得自吞声暗啼哭。
　　〔包待制云〕张千。将一行人都与我带到开封府里来。〔同下〕〔社长云〕孩儿也。将这两把骨殖。且安在我家里。我同你到开封府去来。〔正末云〕那开封府包龙图。俺也多曾见人说来。〔唱〕
　　【收尾】他清耿耿水一似。明朗朗镜不如。他将俺一行人都带到南衙去。我■〈扌弃〉把个头磕碎金阶叫道委实的屈。〔同下〕
　　〔音释〕
　　霎双鲊切　妯直由切　娌音里　晌音赏　属绳朱切　独东卢切　足臧取切　劬音渠　熟绳朱切　促音取　毒东卢切　酷音苦　伏房夫切　揑尼夜切　赚音湛　诨温去声　拯音整　厝音醋　蠹音妬　唆音梭　屈丘雨切　哭音苦　磕音可
　　第四折
　　〔张千排衙上云〕在衙人马平安抬书案。〔包待制上诗云〕冬冬衙鼓响。公吏两边排。阎王生死殿。东岳吓魂台。老夫包拯。自十日前西延边赏军回来。打西关里过。有一火告状的是刘安住。老夫将一行人都下在开封府南衙牢里。只不审问。你道为何。只为刘安住告的那词因上说道。十五年前在潞州高平县下马村张秉彝家住来。以此老夫十日不问。我已曾差人将张秉彝取到了也。张千。将安住一起。都与我拿上厅来者。〔正末同众上〕〔正末唱〕
　　【双调新水令】只俺这小人不解大人机。把带伤人倒监了十日。干连人不问及。被论人尽勾提。暗暗猜疑。怎参透就中意。
　　〔张千云〕当面。〔众跪科〕〔包待制云〕一行人都有么。〔张千云〕禀爷。都有了也。〔包待制云〕刘安住。这个是你的谁。〔正末云〕是我伯父伯娘。〔包待制云〕谁打破你头来。〔正末云〕是俺伯娘来。〔包待制云〕谁拏了你合同文书来。〔正末云〕俺伯娘拏了来。〔包待制云〕那伯娘是您亲的么。〔正末云〕是俺亲的。〔包待制云〕兀那婆子。这个是您亲侄儿不是。〔搽旦云〕这不是俺亲侄儿。他要混赖俺家私哩。〔包待制云〕你拏了他文书。如今可在那里。〔搽旦云〕并不曾见什么文书。若见来我就害眼疼。〔包待制云〕兀那刘天祥。这个是你亲侄儿么。〔刘天祥云〕俺那侄儿。是三岁离家的。连我也不认的。婆婆说道不是。〔包待制云〕这老儿好葫芦提。怎生婆婆说不是就不是。兀那李社长。端的他是亲不是亲。〔社长云〕这个是他亲伯父亲伯娘。这婆子打破他头。我是他亲丈人。怎么不是亲的。〔包待制云〕兀那刘天祥。你怎么说。〔刘天祥云〕婆婆说不是。多咱不是。〔包待制云〕既然这老儿和刘安住不是亲呵。刘安住。你与我拣一根大棒子。拏下那老儿。着实打者。〔正末唱〕
　　【乔牌儿】他是个老人家多背悔。大人须有才智。外人行白打了犹当罪。可不俺关亲人绝分义。
　　〔包待制云〕你只打着他。问一个谁是谁非。便好定罪也。〔正末唱〕
　　【挂玉钩】相公道谁是谁非便得知。〔包待制做怒科云〕兀那刘安住。你可怎生不着实打者。〔正末唱〕俺父亲尚兀是他亲兄弟。却教俺乱棒胡敲忍下的。也要想个人心天理终难昧。我须是他亲子侄。又不争甚家和计。我本为行孝而来。可怎么生忿而归。
　　〔包待制诗云〕老夫低首自评论。就中曲直岂难分。为甚侄儿不将伯父打。可知亲者原来则是亲。兀那小厮。我着你打这老儿。你左来右去。只是不肯打。张千取枷来将那小厮枷了者。〔做枷正末科〕〔正末唱〕
　　【雁儿落】他荆条棍并不曾汤着皮。我荷叶枷倒替他躭将罪。稳放着后尧婆在一壁。急的那李社长难支对。
　　【得胜令】呀。这是我独自落便宜。好着我半晌似呆痴。俺只道正直萧丞相。元来是风魔的党太尉。堪悲。屈沉杀刘天瑞。谁知。可怎了葫芦提包待制。
　　〔包待制云〕张千。将刘安住下在死囚牢里去。你近前来。〔打耳喑科〕〔张千云〕理会的。〔张千做枷正末下〕〔包待制云〕这小厮明明要混赖你这家私。是个假的。〔搽旦云〕大人见的是。他那里是我亲侄儿刘安住。〔张千云〕禀爷。那刘安住下在牢里发起病来。有八九分重哩。〔包待制云〕天有不测风云。人有旦夕祸福。那小厮恰纔无病。怎生下在牢里便有病。张千。你再去看来。〔张千又报云〕病重九分了也。〔包待制云〕你再看去。〔张千又报云〕刘安住太阳穴被他物所伤。现有青紫痕可验。是个破伤风的病症。死了也。〔搽旦云〕死了谢天地。〔包待制云〕怎么了这桩事。如今倒做了人命。事越重了也。兀那婆子。你与刘安住关亲么。〔搽旦云〕俺不亲。〔包待制云〕你若是亲呵。你是大他是小。休道死了一个刘安住。便死了十个。则是误杀子孙不偿命。则罚些铜纳赎。若是不亲呵。道不的杀人偿命。欠债还钱。他是各白世人。你不认他罢了。却拏着甚些器仗打破他头。做了破伤风身死。律上说殴打平人。因而致死者抵命。张千将枷来。枷了这婆子。替刘安住偿命去。〔搽旦慌科云〕大人。假若有些关亲。可饶的么。〔包待制云〕是亲便不偿命。〔搽旦云〕这等他须是俺亲侄儿哩。〔包待制云〕兀那婆子。刘安住活时你说不是。刘安住死了。可就说是。这官府倒由的你那。既说是亲侄儿。有甚么显证。〔搽旦云〕大人。现有合同文书在此。〔包待制词云〕这小厮本说的丁一确二。这婆子生扭做差三错四。我用的个小小机关。早赚出合同文字。兀那婆子。合同文书有一样两张。只这一张。怎做的合同文字。〔搽旦云〕大人。这里还有一张。〔包待制云〕既然合同文字有了也。你买个棺材。葬埋刘安住去罢。〔搽旦叩头科云〕索是谢了大人。〔包待制云〕张千。将刘安住尸首。抬在当面。教他看去。〔张千领正末上〕〔搽旦见科云〕呀。他原来不曾死。他是假的。不是刘安住。〔包待制云〕刘安住。被我赚出这合同文书来了也。〔正末云〕若非青天老爷。兀的不屈杀小人也。〔包待制云〕刘安住。你欢喜么。〔正末云〕可知欢喜哩。〔包待制云〕我更着你大欢喜哩。张千。司房中唤出那张秉彝来者。〔张秉彝上见正末悲科〕〔正末唱〕
　　【甜水令】我只为认祖归宗。迟眠早起。登山涉水。甫能勾到庭帏。又谁知伯母无情。十分猜忌。百般驱逼。直恁的命运低微。
　　【折桂令】定道是死别生离。与俺那再养爹娘。永没个相见之期。幸遇清官。高抬明镜。费尽心机。赚出了合同的一张文契。纔许我埋葬的这两把儿骨殖。今日个父子相依。恩义无亏。早则不迷失了百世宗支。俺可也敢忘昧了你这十载提携。
　　〔包待制云〕这一桩公事都完备了也。一行人跪着。听我老夫下断。〔词云〕圣天子抚世安民。尤加意孝子顺孙。张秉彝本处县令。妻并赠贤德夫人。李社长赏银百两。着女夫择日成婚。刘安住力行孝道。赐进士冠带荣身。将父母祖茔安葬。立碑碣显耀幽魂。刘天祥朦胧有罪。念年老仍做耆民。妻杨氏本当重谴。姑准赎铜罚千斤。其赘壻元非瓜葛。限实时逐出刘门。更揭榜通行晓谕。明示的王法无亲。〔众谢科〕〔正末唱〕
　　【水仙子】把白褴衫换了绿罗衣。抵多少一举成名天下知。为甚么皇恩不弃孤寒辈。似高天雨露垂。生和死共戴荣辉。虽然是张秉彝十分仁德。李社长一生信义。也何如俺伯父家有贤妻。
　　〔音释〕
　　吓黑平声　日入智切　的音底　躭都蓝切　壁音彼　呆音爷　逼兵迷切　殖绳知切　碣音竭　谴音遣　赘音缀　德当美切
　　题目　刘安住归认祖代宗亲　
　　正名　包龙图智赚合同文字
　　包龙图智赚合同文字杂剧终

《元曲选》　逞风流王焕百花亭杂剧　（明）臧晋叔 编
　　逞风流王焕百花亭杂剧　　（元）无名氏 撰
　　●逞风流王焕百花亭杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　赏名园贺氏千金笑　正名　逞风流王焕百花亭 
　　第一折
　　〔老旦扮卜儿引旦贺怜怜梅香盼儿上诗云〕教你当家不当家。及至当家乱如麻。早晨起来七件事。柴米油盐酱醋茶。老身洛阳人氏。姓贺。人都唤我做贺妈妈。生下这女孩儿贺怜怜。做着个上厅行首。我那孩儿生的十分聪明智慧。谈谐歌舞。搊筝拨阮。品竹分茶。无般不晓。无般不会。占断洛阳风景。夺尽锦绣排场。明日是清明节令。着孩儿郊外踏青去。孩儿。你意下如何。〔旦云〕谨领母亲的命。明日到城外陈家园百花亭上。赏翫春景。走一遭去来。〔盼儿云〕姐姐。我盼儿伏侍你去。〔同旦下〕〔卜儿云〕孩儿和梅香都出城去了也。我无甚事。且往隔壁李大妈家吃茶则个。〔下〕〔正末扮王焕引家僮六儿上云〕小生姓王名焕。字明秀。年方二十二岁。本贯汴梁人氏。自父亲辞逝。来此洛阳叔父处居止。为小生通晓诸子百家。博览古今典故。知五音。达六律。吹弹歌舞。写字吟诗。又会射箭调弓。抡鎗使棒。因此人皆称为风流王焕。时遇清明节令。不免到城外陈家园百花亭上游翫一遭。〔做行科云〕你看这郊外。果然是好景致。只见香车宝马。仕女王孙。蹴踘秋千。管弦鼓乐。好不富贵也呵。〔唱〕
　　【仙吕点绛唇】锦绣铺设。翠红罗列。酬佳节。莺燕调舌。惜春光苦问东君借。
　　〔六儿云〕官人。你看那竹溪花坞。翠绕珠围。往来的人。一上一下。似走马灯儿一般。是好耍子也。〔正末唱〕
　　【混江龙】管弦拖拽。王孙仕女斗豪奢。梨花院秋千蹴踘。牡丹亭宝马香车。唤游人芳树啼残锦鹧鸪。采香蕊粉墙飞困玉蝴蝶。杨柳映。杏花遮。东风外。酒旗斜。四时中惟有春三月。光阴富贵。景物重迭。
　　〔旦引盼儿上云〕妾身贺怜怜。今日清明佳节。去郊外游翫。盼儿。那前面亭子。不是百花亭那。〔盼儿云〕姐姐。正是百花亭。将次到也。〔正末云〕六儿。你见么。兀那人丛里那个女子。生的非常也呵。〔六儿云〕官人。你好眼睛。那个女子生得十分标致。不是六儿多口。那一个梅香也不歹哩。〔正末唱〕
　　【油葫芦】则见来往佳人教我难应接。离百花亭将近也。就儿中这一个尤娇绝。〔云〕世间有此女子。岂不是施朱太赤。施粉太白。〔唱〕端的是腻胭脂红处红如血。润琼酥白处白如雪。比玉呵软且温。比花呵花更别。若不是嫦娥降下瑶宫阙。尘世里怎遇这活冤业。
　　〔旦云〕盼儿。咱到百花亭上去呵。〔六儿云〕官人。你看那小娘子。恰似画图上的美人一般。我们也到百花亭上看他去。〔正末唱〕
　　【天下乐】这的是美玉生香花解说。〔旦见将扇遮科〕〔正末唱〕他见人有些娇怯。忙将罗扇遮。〔旦做意科云〕那生好一表人物也。我折朵兰花儿咱。〔正末唱〕则见他寄幽情故将兰蕊儿折。端的个眉尖上芳信传。眼角头春意窃。〔做俯觑科唱〕元来那脚踪儿也把心事写。
　　〔旦做吟诗科〕〔诗云〕折得名花心自愁。春光一去可能留。〔正末云〕好聪明的女子也。〔六儿云〕妙法莲花经。观世音菩萨。〔正末唱〕
　　【醉中天】他把我先勾拽。引的人似痴呆。我和他四目相窥两意协。好也啰他生的有芙蓉面。桃花颊。说不尽他百般娇千般艳冶。〔六儿云〕官人。你看他眼似明星。眉如秋月。生的庄庄重重。是一个好女子也。〔正末唱〕你道他点星眸眉湾秋月。〔做暗笑科云〕你怎知他不庄重的时节。〔唱〕他可也有玉簪横云鬓偏斜。
　　〔云〕方纔那两句诗。深有其意。姐姐既有意呵。便再念一徧也好。等他再念时。我也续他两句。〔六儿云〕官人说的好。六儿若还识字通文。我也续他两句。〔旦云〕那生说不听的。我再吟一徧咱。〔旦再吟〕〔生做续吟科诗云〕东风若是相怜惜。争忍开时不并头。〔旦云〕盼儿。你看那百花亭畔那个秀才。貌赛潘安。才过子建。举止风流。不知是谁家公子。怎生能勾和他说句话儿也好。〔盼儿云〕看那秀才。正好与姐姐匹配也。〔正末云〕六儿。你看那女子。扭捏做作。必是个卖俏的■〈亻柔〉儿。怎生得个花蝴蝶通个春信去咱。〔六儿云〕便怎么遇得这通信人来。〔外扮王小二卖查梨条上诗云〕洛阳城里卖花人。查梨条卖也。妆得肩头一担春。查梨条卖也。假使王孙知稼穑。查梨条卖也。好花将卖与何人。查梨条卖也。〔又叫〕〔正末做喜科云〕这卖查梨条的王小二身上。要成此一件大功。可不好那。六儿。你与我快唤那卖查梨条的过来。〔唱〕
　　【金盏儿】我正咨嗟。不宁贴。一声查梨条卖也猛听了心欢悦。〔做走科唱〕我向这闹花深处紧搀截。配合这醉春情能莺燕。更和那调春色巧蜂蝶。只索央及你撮合山花博士。休使俺没乱煞做了鬼随邪。
　　〔六儿做叫科云〕王小二。俺官人唤你哩。〔小二做见科云〕官人唤小子做甚。〔正末云〕小二哥。我问你咱。兀那闹花深处。这个姐姐是谁家的。〔小二云〕那一个你也不认的。好风流的王舍。他便是洛阳上厅行首贺怜怜。〔正末云〕小二哥。你也知道我妆孤爱女。你肯与我做个落花的媒人。与那贺家姐姐做一程儿伴。我便与你换上盖也。〔小二云〕官人。小人别的不会。这调风贴怪。帮闲钻懒。须是本等行业。我就与你说去。〔小二做走〕〔六儿扯住科云〕哥。我央及你。把那梅香总成了我罢。〔王小二见旦科〕〔旦云〕王小二。我见你在百花亭上和那公子说话。莫不是那公子使你来见我么。〔小二云〕大姐。你可也忒聪明。那公子须不比寻常人。说起来赶一千个双通叔。赛五百个柳耆卿哩。〔旦云〕他可是谁。〔小二云〕他便是风流王焕。据此生世上聪明。今时独步。围棊递相。打马投壶。撇兰攧竹。写字吟诗。蹴踘打诨。作画分茶。拈花摘叶。达律知音。软款温柔。玲垄剔透。怀揣十大曲。袖褪乐章集。衣带鹌鹑粪。靴染气球泥。九流三教事都通。八万四千门尽晓。端的个天下风流。无出其右。〔旦笑科云〕王小二。你这没嘴葫芦。倒会贴怪。既然如此。请那壁官人百花亭上来。俺两个自有说话。〔小二云〕你怕小人落了偏钱。你两个自对主儿商量去。我就请的来相见咱。〔正末见旦科〕〔旦云〕久闻王舍风流。今日幸得一遇。果然名不虚传〔正末云〕小生虽有虚名。其实不副。惶恐惶恐。〔六儿云〕莫说我家官人。连六儿也惶恐惶恐。〔正末唱〕
　　【醉扶归】他那里满口儿称王舍。多敢是真心的爱豪杰。〔旦云〕王舍。你可曾做子弟来么。〔正末唱〕我也曾向烟月所上花台做子弟倈。〔旦云〕解元不弃。屈高就下。与妾身作伴。可也肯么。〔正末云〕小生有句话敢问那。〔旦云〕有甚么话说。〔正末唱〕莫不你前身元从谢。自笑我有那崔护诗才几些。怎敢便大厮八将凉浆谒。
　　〔旦云〕则怕你不惯做子弟那。〔正末云〕姐姐。我也稍知一二。〔唱〕
　　【后庭花】我也曾把柳条攀花蕊折。将那云雨期风月赊。〔旦云〕你看这生说海口那。〔正末唱〕你道我说海口王明彦。则要你放宽心贺大姐。不是我咨娇奢。凭着我拈花摘叶。那愁他没鸾胶将弦断接。
　　〔旦云〕既然解元要与妾身为伴。怎敢推辞。但是俺娘拳手大。枷棒重。只怕你当他不起。〔正末云〕只要姐姐肯许了王焕。便是你妳妳利害。这等门户差拨。王焕也当的过来。〔六儿云〕委的俺官人是惯家。〔正末唱〕
　　【一半儿】他狠毒呵恰似两头蛇。乖劣呵浑如双尾蝎。我将明珠一斛亲弃撇。〔小二云〕官人。你敢是心邪了也。〔正末唱〕不是俺心邪。我只是一半儿支吾一半儿者。
　　〔旦背云〕你看他这等俊俏身材。又好个淹润性格。一见之间。早将我的魂灵抓到他那壁去了。他既有心要和我相处。我岂可当面错过。〔回云〕解元。我在梨花巷口住。你和王小二同到我家来便了。〔小二云〕官人。我今日成就了这好事。你可怎么谢我。〔六儿云〕王小二。那梅香的事。你一句也不题。有什么谢你。〔正末唱〕
　　【赚煞】既不肯近蓬蒿。待有意亲兰麝。他见俺淹润温柔熨贴。弄玉传香无尽歇。〔旦云〕只怕有那杀风景的哨厮每排捏呵。〔正末唱〕着那等干眼热滑张杓倈。任从些。打草惊蛇。尽教他捏恠排科厮间谍。〔旦云〕你若肯娶我。我便告一纸从良。立个媍名也。〔正末唱〕你若肯从良立节。我准定是建功成业。恁时节稳情取五花官诰七香车。〔同下〕
　　〔音释〕
　　行音杭　设商者切　列郎夜切　节音姐　舌绳遮切　拽音夜　蝶音爹　月鱼夜切　迭音爹　绝藏靴切　血希也切　雪须也切　别邦耶切　阙区也切　业音也　说书惹切　怯丘也切　折音者　窃音且　呆音爷　协希耶切　颊肌也切　猱音挠　贴汤也切　悦鱼夜切　截藏斜切　攧与跌同　诨温去声　杰其耶切　倈郎爹切　谒衣也切　叶音夜　接音姐　蝎希也切　撇偏也切　歇希也切　杓绳昭切　谍音爹
　　楔子
　　〔正末同旦上云〕自与姐姐相会。可早半年光景也。谁想老虔婆狠毒。接过我许多银两。如今要赶我出去。他敢是将你另接个什么人那。〔旦叹云〕嗨。元来你还不知道。如今西延边上高常彬。在此收买军需。俺那母亲爱钱。待要将我嫁与他去哩。〔正末云〕姐姐。似这般可怎了也。〔做悲科〕〔旦云〕解元。兀的不痛杀我也。〔正末唱〕
　　【仙吕端正好】俺和你命儿乖。时儿蹇。生折散美满的姻缘。恨天公怎不与人方便。铲连理树。撅并头莲。挦比翼鸟。打交颈鸳。恨绵绵。泪涟涟。急煎煎。意悬悬。知何日得重相见。〔同下〕
　　〔音释〕
　　彬音宾　铲音产　撅与掘同　挦词纤切
　　第二折
　　〔卜儿上云〕俺那怜怜小妮子。半年前城外陈家府百花亭上。赏清明节令。引的个王焕来家。一住就住了半年多。他如今没甚么钱物了。只管缠住俺那妮子。再也不思量转身。俺这门户人家。单靠那妮子吃饭。一日不接客。就一日不赚钱。怎么容得他。如今被俺使个科段。将他捻出门去。那西延边上有个高常彬。他来俺洛阳买办军需。那厮巨万贯东西。要娶俺妮子。屡次着人来说。被俺勒了他二万贯。嫁与那厮去了。早是俺乖。倘或这妮子跟着王焕走了。可怎了也。今日街坊每请俺吃茶。小的好生看着家。我吃了茶便来也。〔下〕〔旦上云〕好是烦恼人也。谁想俺那虔婆不仁。板障了王郎。将我嫁与高常彬。搬在这承天寺里寄住。等待军需完备时。带我西延边去。妾身要寄个信与王郎得知。争奈门上把的水泄不通。连梅香也不放他出入。怎生得个人来可也好那。〔王小二叫上〕查梨条卖也。查梨条卖也。〔旦做听科云〕兀的不是卖查梨条王小二的声音。惭愧。这信息敢只在他身上。与俺寄去了也。〔叫科云〕王小二。西厢下来。〔做见科〕〔小二云〕大姐。你怎么在此。〔旦云〕俺妈妈将我嫁与高常彬。借此承天寺权住。早晚要带俺上西延边去。王舍想不知我在于此处。我特特央凂你通个信去。与他知道。〔小二云〕哦。大姐。你要我通个信去。着王舍到这里来望你么。〔旦云〕是。小二哥多累你。那厮遣心腹人把着门。闲杂人一个也不放入来。你说与王舍知道。他来时须要觑个方便纔好。〔小二云〕大姐放心。俺王小二自有兵法。着王舍来见大姐。〔旦云〕似这般可好也。俺有一小柬。烦你专与王舍。先送你这碎银五两。还有重谢在后。疾忙快去。恐怕那贼汉回来。小二哥。你是必用心者。〔小二云〕放心。都在我身上。我去也。〔下〕〔旦云〕王小二去了也。我且回后堂中去。〔下〕〔正末上云〕小生王焕。自从与贺家姐姐作伴半载其程。钱物使尽。姐姐与小生赤心相待。争奈虔婆板障。将小生捻出门来。把姐姐嫁与高常彬。如今不知在于何处。小生害了这场没滋味的证候。俺想为人生得蠢浊。倒也省的躭烦受恼。小生不幸。学的聪明。致令半生浮浪。一世飘蓬。只当坠下活地狱一般。〔诗云〕酷怜风月为多情。还到离时恨转生。倚柱寻思暗惆怅。一场春梦不分明。〔唱〕
　　【中吕粉蝶儿】半世飘流。几曾离舞裙歌袖。为怜他皓齿星眸。??的个掷黄金。挥白璧。暗中挑斗。则待要买断了谢馆秦楼。却揽下这一场不明白的僝僽。
　　【醉春风】从今后牢收起爱月惜花心。紧抄定偷香窃玉手。刁风拐月畅好是没来由。出这场丑。丑。从小着迷。少年吃闷。几时参透。
　　〔云〕我心中好生困倦。且往街上茶房里吃一杯茶消闷咱。〔二凈闹上双云〕柴又不贵。米又不贵。两个风子。正是一对。小生姓双。这个姓柳。咱费了多少钱财。赔了多少工夫。占的这个表子。你只管来插趣。好没礼也。〔柳云〕难道你不见。我几曾调他来。皆是他心上自爱上我。你吃这等寡醋做甚么。你如今不要闹。咱两个则一递一夜便了。〔正末见科云〕兀那两个秀才。闹将来不知为甚么。我试问他咱。你二公为何相争。〔双云〕老兄你不知道。小生姓双。叫做双解元。他姓柳。叫做柳殿试。俺两个是太学中同斋朋友。我苫着个科子。唤做白捉鬼。他没廉耻。每夜瞒了我去与他偷。那丑东西便也不打紧。只是咱同斋朋友。来我跟前蹅狗屎。可不着别斋生员笑话。〔柳云〕老兄不要听他胡说。〔正末云〕元来二公却为风月如此。〔唱〕
　　【迎仙客】你两个元同舍。本儒流。那白捉鬼比小卿不姓苏比玉仙不姓周。双通叔一般双。柳耆卿同是柳。柳殿试实止望明月翫江楼。双解元干闪在金山后。
　　〔双云〕好歹是我先在他家。〔柳云〕我虽在后。我可使的钱多。〔正末云〕二公休争坏了儒家体面。我请你吃杯茶。商和了罢。〔唱〕
　　【红绣鞋】一个似摘了心的禽兽。一个似攧了弹的斑鸠。〔云〕我劝你二公咱。〔唱〕这的是前人田土后人收。〔柳云〕簪花饮酒是好勾当。怎么这等不知趣。〔正末唱〕野花村务酒。知味便合休。〔云〕你二公再不要争了。〔唱〕我只怕更有收人在后头。
　　〔双云〕足下想不曾做这桩儿。比我两个倒也省事。〔正末唱〕
　　【满庭芳】俺也曾寻花恋酒。鸾交凤友。燕侣莺俦。俺也曾躭惊怕人约黄昏后。〔柳云〕元来老兄也深晓风月中趣味的。〔正末唱〕俺也曾使的没纔学的滑熟。〔双云〕这等。你也曾做子弟哩。〔正末唱〕我是个锦阵花营郎君帅首。歌台舞榭子弟班头。〔云〕咱三个都有个比喻。〔柳云〕你说。俺试听咱。〔正末唱〕双秀才你是个豫章城落了第的村学究。柳秀才你是个丽春园除了名的败柳。〔双笑云〕足下。你却如何。〔正末唱〕我王焕是个百花亭坠了榜的镴鎗头。
　　〔柳云〕元来你就是风流王焕。久闻久闻。多承训教。俺两个谢了茶。别处闹去也。〔打闹下〕〔王小二上云〕那前面的不是王舍。我且不与他这■〈闲〉帖儿。看他想贺家大姐也不想。我则说些野话咱。〔做见科云〕官人支揖哩。我想天下聪明。再无有胜如官人的。〔正末唱〕
　　【上小楼】折莫是捶丸气球。围棊双陆。顶针续麻。折白道字。买快探阄。锦筝搊。白苎讴。清浊节奏。知音达律磕牙声嗽。
　　〔小二云〕这个谁比的你。但不知你九流三教。诸子百家。可都通晓么。〔正末唱〕
　　【幺篇】折莫是诸子百家。三教九流。作赋吟诗。说古谈今。曲尾歌头。洒银钩。夺彩筹。攧兰攧竹。更身材十分清秀。
　　〔小二云〕我想官人这等风流。翠绣红乡。整片段受用。可不该的。〔正末唱〕
　　【普天乐】水晶球。铜豌豆。红裙中插手。锦被里舒头。金杯浮蜡蚁春。红炭灸肥羊肉。惜玉怜香天生就。另一种可喜风流。淹润惯熟。玲珑剔透。软欵温柔。
　　〔小二云〕想官人与贺家大姐相处。正是天生一对。虽然那贺家大姐。被别人娶了。他一心儿为着官人忘飡废寝。减玉消香。洛阳城中。谁不知道。官人王焕躭下这场风月。却也不枉了。〔正末云〕小二哥。我当初也曾和他作伴来。岂知有今日也呵。〔唱〕
　　【十二月】则为我攀花折柳。致令的有国难投。止望待天长地久。谁承望雨歇云收。他为我胭憔粉瘦。我为他绿惨红愁。
　　【尧民歌】呀。恰便似一江春水向东流。谁想俺锦鸳鸯翻做了浪中鸥。只落得十分人带九分愁。〔云〕我想贺姐姐原与小生恩爱深厚。今日又嫁了高将军。〔唱〕正是一家儿女百家求。休也波休。也是官差不自由。泪揾湿春衫袖。
　　〔小二云〕官人休要烦恼。小人今日承天寺里卖查梨条。正见贺家大姐正在那里思想官人。好生憔悴。见了小人。告诉不尽。有一小柬着我寄与官人哩。〔做与末喜接科云〕不知是梦里睡里。兀的不欢喜杀我也。〔做读科词云〕朝相思。暮相思。朝暮相思无尽时。奉君肠断词。生相思。死相思。生死相思两处辞。何由得见之。右调寄长相思。拜奉檀郎知音几前。词不尽言。言不尽意。保爱珍重。保爱珍重。〔做捻土科云〕待小生捻土焚香咱。〔唱〕
　　【快活三】这书词是亲手修。重新把密情兜。也不枉我虚名赢的上青楼。早展放双眉皱。
　　〔做拜科云〕我试拜告天地咱。〔唱〕
　　【鲍老催】我这里展脚舒腰忙顿首。引的我口角顽涎溜。我只道姻缘簿消除一笔勾。又谁知今日还能彀。这书词则是纸摄人魂的下帖。摘人心的公案。追人命的勾头。〔王小二云〕官人。你愁除病减。都在这封书上。早则喜也。〔正末唱〕再休题愁除病减。花成蜜就。叶落归秋。
　　〔云〕小二哥。假若我要见贺家姐姐。怎生入的承天寺里去。你替我怎生出一个计策。〔小二云〕官人似恁的聪明。文武两全。颠倒问俺这等人求计。〔正末云〕我为那贺家姐姐。烦恼的小生计穷智短了也。〔做跪科云〕小二哥。你看同姓之面。求的一计。日后必当重报。〔小二云〕官人请起。俺小人有便有个见识。只怕你做不得。〔正末云〕你有什么计策。快道来。〔唱〕
　　【耍孩儿】我便似被困围的败将专求救。哎。高君也咱两个棊逢对手。也不索推轮捧毂。筑坛台专仗你那妙策神谋。则你是添兵减灶齐孙膑。唤雨呼风蜀武侯。将巧计亲传授。这一番若得贺氏逢王焕。便似织女见牵牛。
　　〔小二云〕小人有一计。可使官人与贺家大姐相见。只要官人不惜廉耻。权做下流。将小人头至下脚至上浑身衣服。并这个查梨条篮儿。都借与官人。打扮做卖查梨条的。纔入的那承天寺去。〔正末谢科云〕高见高见。多承见爱。将你这一弄儿都借与我。就传与我叫的腔儿咱。〔小二云〕待小人叫与官人听。查梨条卖也。查梨条卖也。〔正末学叫科云〕可也像么。〔小二云〕官人倒做的小人的师父哩。〔正末唱〕
　　【随尾煞】皂头巾裹着额颅。斑竹篮提在手。叫歌声习演的腔儿溜。新得了个查梨条除授。则这的是郎君爱女下场头。〔同下〕
　　〔音释〕
　　捻尼蹇切　令平声　当去声　曾音层　僝锄山切　僽音骤　苫声占切　熟常由切　捶吹上声　陆音溜　阄音鸠　磕音可　竹音肘　豌乌官切　肉柔去声
　　第三折
　　〔净扮高常彬上诗云〕两军旗皷倒也好相当。单则三寸东西不易降。因此无心演习孙吴法。专在花柳丛中作战场。某姓高名邈。字常彬。原在京城做着个管城门的官。今升在陕西延安府经略相公麾下办事。奉经略的令。将着十万贯钞。来这洛阳收买军需。分给沿边将士。到此月余。私将二万贯钞娶了个妇人。是上厅行首贺怜怜。权借这承天寺里住下。拨几个心腹牢子把守寺门。一个闲人也不许放他入来。只有梅香一人伏侍。今日洛阳府官请我赴席。伴当每鞴马。我吃酒去也。〔下〕〔旦引盼儿上云〕昨日央王小二将着一柬寄与王郎。不知下落。今日那厮赴席去了。我在房中闷坐。盼儿门首觑者。等王郎来时。报覆我知道。〔盼儿云〕理会的。〔正末提查梨条从古门叫上云〕查梨条卖也。查梨条卖也。纔离瓦币。恰出茶房。迅指转过翠红乡。回头便入莺花寨。须记的京城古本老郎传流。这菓是家园制造。地道收来也。有福州府甜津津香喷喷红馥馥带浆儿新剥的圆眼荔枝。也有平江路酸溜溜凉荫荫美甘甘连叶儿整下的黄橙绿橘。也有松阳县软柔柔白璞璞蜜煎煎带粉儿压匾的凝霜柿饼。也有婺州府脆松松鲜润润明晃晃拌糖儿捏就的龙缠枣头。也有蜜和成糖制就细切的新建姜丝。也有日晒皱风吹干去壳的高邮菱米。也有黑的黑红的红魏郡收来的指顶大瓜子。也有酸不酸甜不甜宣城贩到的得法软梨条。俺也说不尽菓品多般。略铺陈眼前数种。香闺绣阁风流的美女佳人。大厦高堂俏倬的郎君子弟。非夸大口。敢卖虚名。试尝管别。吃着再买。查梨条卖也。查梨条卖也。〔做叹科云〕王焕。这个是做子弟的下场头也呵。〔唱〕
　　【商调集贤宾】若论妆孤苦表俺端的夺了第一。〔带云〕说起风流王焕四个字呵。〔唱〕这洛阳郡有谁知。较文呵有贾马班杨藻思。较武呵有孙吴管乐神机。王焕也空学的文武双全。培养得材能兼备。指望待整乾坤定江山安社稷。辅皇家救困扶危。似恁的名标莺燕集。几时勾身到凤凰池。
　　【逍遥乐】若论着十八般武艺。弓弩鎗牌。戈矛剑戟。鞭炼挝槌。将龙韬虎略温习。方信道风月无功三不归。刬的着俺不存不济。则为俺半生花酒。躭阁尽一世前程。枉受了十载驱驰。
　　〔做叫科云〕查梨条卖也。查梨条卖也。生长在京城古汴。从小里拜个名师。学成浪子家风习惯。花台伎俩。专伏侍那些可喜知音的公子。更和那等聪明俊俏的佳人。假若是怨女旷夫。买吃了成双作对。纵然他毒郎狠妓。但尝着助喜添欢。春兰秋菊益生津。金橘木瓜偏爽口。枝头干分利阴阳。嘉庆子调和脏腑。这枣头补虚平胃。止嗽清脾。吃两枚诸灾不犯。这柿饼滋喉润肺。解郁除焦。嚼一个百病都安。这荔枝红蠲烦养血。去秽生香。长安岁岁逢天使。这查梨条消痰化气。醒酒和中。帝城日日会王孙。查梨条卖也。查梨条卖也。〔唱〕
　　【挂金索】松阳柿全别。滋润能清肺。婺州枣为魁。细嚼堪平胃。嘉庆子家风。制度实奇美。枝头干流传。可口真佳味。
　　〔做叫科云〕查梨条卖也。查梨条卖也。歌姬未起。客馆先知。查梨条卖也。查梨条卖也。一声叫入珠帘去。慌杀梳妆镜里人。〔唱〕
　　【山坡羊】梨条清致。金橘无对。荔枝圆眼多浇些蜜。这枣子要你早聚会。这梨条休着俺抛离。这柿饼要你事事都完备。这嘉庆这场嘉乐喜。荔枝。离也全在你。圆眼。圆也全在你。
　　〔做叫科云〕查梨条卖也。查梨条卖也。俺那姐姐。知他在那里。入的这承天寺来。好是清幽也呵。〔唱〕
　　【梧叶儿】俺只见舍利塔侵云汉。罗汉堂煞整齐。人静悄景幽微。那孙飞虎声名大。小红娘识见低。闪的我张君瑞自惊疑。天也知他这普救寺莺莺在那里。
　　〔盼儿云〕俺姐姐着我在这门首等着俺姐夫。怎么这早晚还不见来。〔正末做见科云〕梅香姐。我来了也。〔盼儿云〕姐夫。你怎么这般模样了也。这是甚么打扮那。〔正末唱〕
　　【金菊香】木瓜心小帽儿齐抹着卧蚕眉。查梨条花篮在我手上提。细麻鞋紧绷轻护膝。白苎衫花手巾宽系着腰围。我也是能骑高价马惯着及时衣。
　　〔盼儿云〕你快过来。见俺姐姐去。〔正末见旦科云〕姐姐。我来了也。〔旦做悲科云〕解元。我为你胭憔粉悴。玉减香消。你刬的这般模样。可怎生是了也。〔正末云〕姐姐。小生今日也则是出于不得已。〔唱〕
　　【醋葫芦】闻知你粉香残消素体。金钏松减玉肌。一天愁都是为他谁。不由我不行忘思食忘饱睡卧忘了梦寐。消磨尽五陵豪气。屈沉杀八面虎狼威。
　　〔旦云〕解元。我别得你几时。刬地这般模样。兀的不羞杀我也。〔正末唱〕
　　【后庭花】熬煎的你愁似织。想念着我意似痴。因此上酝酿就蜂儿蜜。调和成燕子泥。费心机。恨不的钻天掘地。则图个得见你。生这般穷智识。做这般贼所为。妆这般乔样式。
　　【双鴈儿】王焕也到如今犹兀自说兵机。得道也。夸经纪。东行不见西行利。为风月。担是非。惹英雄皆笑耻。
　　〔旦云〕大丈夫不以功名为念。几时是你那峥嵘发达的时节。〔正末唱〕
　　【青哥儿】有一日功成功成名遂。那时节耀武耀武扬威。云路鹏程九万里。气吐虹霓。志逞风雷。宫花飘曳。御酒淋漓。我不是斗筲之器。粪土之泥。则恐怕等闲间泄漏了春消息。因此上用脱壳金蝉计。
　　〔旦云〕解元。我为你朝烦暮恼。放心不下。你可知道么。〔正末唱〕
　　【醋葫芦】姐姐你烦恼除我知。我烦恼除你知。再休说坐儿不觉立儿饥。常言道海深须见底各办着个真心实意。这的是有情谁怕来年期。
　　〔高凈引祗从做醉上云〕多饮了几杯酒。俺可醉了也。这是承天寺门首。左右。接了马者。〔祗从云〕牢坠镫。〔高凈云〕梅香。你说去。我来家了也。〔盼儿报云〕姐姐。高将军来家也。〔正末做慌科唱〕
　　【金菊香】諕的我手忙脚乱紧收拾。意急心慌没整理。〔高凈云〕甚么人在此。好无礼也。〔正末唱〕可正是船到江心补漏迟。只着我魄散魂飞。〔做叫科云〕查梨条卖也。查梨条卖也。〔唱〕我则索向前来陪着笑卖查梨。
　　〔高凈云〕兀那厮。你在这里做甚么。左右拿过来。〔祗从拿科〕〔喝云〕跪着。〔正末唱〕
　　【醋葫芦】俺也是文齐福不齐。你正是官不威牙爪威。〔高凈云〕兀那厮。敢来俺这里胡厮哄。〔祗从喝科〕〔正末唱〕只听的一声高叫若轰雷。〔旦做慌科〕〔正末唱〕諕的那黄莺儿怎敢向上林啼。抵多少惊回绿窗春睡早。难道爱月夜眠迟。
　　〔高凈云〕我不在家。你做甚么哩。〔旦云〕我恰纔闷坐。正要剥果子吃些儿。你又撞将来搅我。〔高凈陪笑科云〕既然奶奶要剥果子儿吃。我怎敢搅了奶奶。我醉了也。我睡去也。你自在这里剥好的吃也。留着些儿等我醒来吃。〔下〕〔旦云〕解元。这厮领着西延边上经略的十万贯钞。来这洛阳买办军需。他将二万贯官钱娶了我。带我西延边上去。他的罪过不轻。盗使官钱。强夺人妻女。失误边关军务。都是该死的。解元。你休要挫了志气。如今延安府经略相公招募天下英雄豪杰。剿捕西夏。我想你文武双全。乘此机会。可往延安府投托经略麾下。建立功勋。以遂平生之志。那时节告一纸状。说高常彬强夺人家妻女。他带我上边。若叫将出来。我诉说妾身原是王焕之妻。他盗使官钱娶我。失误边机。应得死罪。咱夫妻定有团圆之日也。解元。则要你着志者。〔正末云〕大姐放心。〔唱〕
　　【金菊香】凭着俺驱兵领将万人敌。稳情取一举成名天下知。俺怎肯做男儿有身空七尺。任他人夺去娇妻。将比翼两分飞。
　　〔旦云〕那厮的罪犯非止一桩。你则谨记在心者。〔正末唱〕
　　【醋葫芦】这逆贼。好没礼。盗军赀误军务失军期。他所犯那桩儿不是有条划的罪。还待向婆娘行孝当竭力。则着他得便宜翻做了落便宜。
　　〔旦云〕解元。妾身上有这付金头面。钏镯俱全。与你做盘缠去。〔正末云〕如此多谢。〔旦云〕妾口占小词一首。调寄南乡子。赠君行色。休得见哂。〔词云〕勉强赠行装。愿尔长驱扫夏凉。威震雷霆传号令。轩昂。万里封侯相自当。功绩载旗常。恩宠朝端谁比方。衣锦归来携两袖。天香。散作春风满洛阳。〔正末云〕姐姐放心。王焕此一去。必不落于人后。〔唱〕
　　【浪里来煞】则今朝别了玉人。多感承谢了盘费。〔旦云〕解元。你也姓王。那王魁也姓王。则愿你休似王魁。负了桂英者。〔正末做悲科唱〕怎将我王焕比做王魁。我向西延边上建功为了宰职。你管取那五花诰夫人名位。则不要你个桂英化做一块望夫石。〔同下〕
　　〔音释〕
　　降奚汪切　邈音冒　将去声　鞴音被　倬音卓　一音以　思去声　稷将洗切　戟巾以切　习星西切　刬音产　长音掌　蠲音娟　使去声　蜜忙闭切　绷音崩　膝丧挤切　酝音韵　酿尼降切　识伤以切　式伤以切　曳音异　息丧挤切　拾绳知切　轰音烘　募音暮　剿精小切　勋与勋同　应平声　敌丁梨切　尺音耻　贼则平切　划音画　力音利　镯音浊　哂身上声　强欺养切　职张耻切　石绳知切
　　第四折
　　〔外扮经略官引卒子上诗云〕少年锦带佩吴钩。铁马西风塞草秋。一片雄心扶社稷。功名不为觅封侯。老夫姓种名师道。方今大宋钦宗皇帝即位。改元靖康。老夫官拜征西马步禁军都元帅。正授延安府等处招讨经略使。为西凉土番作乱。朝廷命老夫招集天下英雄豪杰。征讨土番。招募得十节度使。直杀过相思河。将西凉平定。那为首获功者洛阳王焕也。其人文武全才。智勇兼备。老夫举保他做先锋西凉节度使。尚有贼人余党未尽。着他剿捕去。早间已有捷报来了。军政司准备筵席伺候。还有一件。前者为西延缺少军需。着高邈往洛阳收买。将带十万贯钞去。内中却擅用了二万贯娶个妇人。每日饮酒作乐。迟了限次。误了边关重务。已曾着人勾提去了。未见回报。小校。辕门首觑着。〔卒子拿凈旦上云〕我是勾提高邈的军士。连他娶这个妇人都勾到了。见元帅咱。〔押凈旦跪科〕喏。报的元帅得知。高邈拿到了也。〔经略云〕兀那厮。着你收买军需。接济边庭。刬地将官钱盗使了。终日花酒。失误军期。依律处斩。兀那妇人。你明知官钱不合接受。亦该死罪。〔旦云〕老爷暂息雷霆之怒。略罢狼虎之威。听妾身告诉衷曲。妾身原有丈夫。被高常彬倚恃官势。将钱买转母亲。强娶妾身到此。只望明镜鉴察。〔经略云〕你母亲在那里。〔旦云〕近日亡化过了也。〔经略云〕你丈夫是谁。〔旦云〕丈夫是洛阳王焕。到西延边来投军。此后不知下落。〔经略云〕哦。原来是王焕之妻。王焕乃国家有功之臣。这就是功臣之妇了。也还未知虚实。且将二人押下。待王节使来时。便见端的。小校。且押在一壁者。〔卒子云〕理会的。〔正末领祗从上云〕某乃王焕是也。自到延安府。见了经略大人。充为马前头目。累次立功。今为西凉节度使之职。奉元帅将令。再过相思河。剿平余党。先着捷书报知辕门去了。今班师回程。军马行动者。王焕。谁想有今日呵。〔唱〕
　　【双调新水令】起蛰龙吐云雾上天时。下河西第一阵节使。威风驰海外。名誉播京师。端的个男儿。不枉了四方志。
　　【驻马听】引领羣师。罚其罪赏其功无徇私。募招猛士。攻必取战必胜决雄雌。常??着马革裹残尸。生图他麟阁题名字。不信呵观古史。大都来豪杰皆如是。
　　〔云〕可早来到也。左右接了马者。〔祗从云〕牢坠镫。〔正末云〕令人报复去。道有王焕来了也。〔卒子报科云〕王将军到。〔经略云〕快有请。〔做见科〕〔经略云〕节使战敌劳神。〔正末云〕王焕上托元帅虎威。下赖将士戮力。侥幸克敌。何劳之有。〔唱〕
　　【鴈儿落】据元帅雨不将伞盖搘。寒不把重裘试。兵不择少共多。敌不避生和死。
　　〔经略云〕凡为将者须要深习兵书。广看战策。方纔得功成万里。名著千秋。也非是容易博来。的〔正末唱〕
　　【得胜令】笑孙武少神思。病白起不仁慈。赛韩信十功立。胜孔明八阵施。无半点瑕疵。展万里鲲鹏翅。真一表英姿。建千年龙虎祠。
　　〔正末做跪科云〕元帅在上。可怜见王焕有纸状告着一个人。乞赐分理。〔经略云〕节使。你告甚么人。老夫与你做主咱。〔唱〕
　　【风入松】高常彬差使洛阳时。有多少过犯公私。克军需盗把官钱使。恋烟花艳质娇姿。强夺人他妻我妇。成就他燕子莺儿。
　　〔经略做接状科云〕节使请起。高常彬已勾追到了也。左右。拿将过来。〔卒子云〕犯人当面。〔凈旦跪科〕〔经略云〕高邈。你怎敢盗使官钱。强娶有夫之妇为妻。〔高凈云〕元帅不要听人谎状。这是贺妈妈接了我的财礼钱。嫁与我为妻来。〔经略云〕这钱钞是那里来的。〔高凈云〕是高邈平日积儧下稊气钱二万贯。〔经略怒云〕兀那厮。刬地胡说哩。你见王节使么。〔正末跪云〕这妇人正是王焕之妻。〔高凈云〕他是你的浑家。我若是知道。早早的抬一乘轿子。送到你家里多时了。〔正末唱〕
　　【乔牌儿】这厮逞权豪忒放肆。不想正遇着敌头至。〔高凈云〕节使休怪。我实是不知。误娶了他。〔正末唱〕直待闻钟始觉山藏寺。〔经略云〕军政司。与我查那高邈所犯。当得何罪。〔正末云〕他盗使官钱。失误军期。强娶有夫之妇为妻。那一桩儿不是该死的。〔唱〕贼也这的是罪当刑无怨死。
　　〔高凈做叹科云〕嗨。我止望娶他做个夫人。不想道今日撞着原主儿。眼见的要还他去了。可知道我这两日有些眼跳。〔正末唱〕
　　【水仙子】你可待碧梧栖老凤凰枝。谁承望东岳新添速报司。早则西风了却黄花事。今日个雪消也见死尸。祸临头有甚嗟咨。使不的你论黄数黑。遮不的你夺朱恶紫。快招成罪犯无辞。
　　〔经略云〕则唤贺氏上来。和他折证。〔卒子云〕贺氏靠前。〔旦跪上指末云〕大人。这个是妾身的丈夫王焕。〔经略云〕高邈。你怎么说。〔高凈云〕干使了二万贯向钞。既然说是他的。便等他领去了罢。〔正末唱〕
　　【殿前欢】这的是证明师。决撒了也春风骄马五陵儿。可不道不知命无以为君子。则索退而自省其私。〔高凈做叫屈科云〕这妇人明明是我娶到的媳妇哩。怎当他官官相为。强断与王节使去。可不冤屈也。〔正末云〕噤声。〔唱〕这里是经略府军政司。又不比风月所莺花市。错认做洛阳地面承天寺。花费了些精银向钞。收买些腻粉胭脂。
　　〔经略云〕一行人听我下断。高邈盗使官钱。失误边关军务。强娶有夫妻女。依律处斩。推出市曹。量决一刀。着悬首辕门示众。贺氏原系王焕之妻。被伊母爱钱改嫁。仍还本夫完聚。如今西凉平定。军中旧例。合该椎牛飨士。做个庆赏的筵席。这功劳王焕为首。老夫一来就与他贺加升节使之荣。二来就贺他夫妻重谐之喜。〔词云〕只为高常彬盗使官钱。误军期强纳婵娟。明正罪依律处斩。仍枭首号令军前。王节使从军征讨。立功勋名播西延。贺怜怜五花官诰。永偕老夫妇团圆。〔旦换装束〕〔正末同拜谢科〕〔唱〕
　　【鸳鸯尾煞】从今后美恩情一似调琴瑟。泼生涯再不窥构肆。共立琼筵。满酌金巵。唱道是绝胜新婚。休夸燕尔。咱两个喜气孜孜。这眷爱如天赐。也不枉费尽相思。早证果了卖查梨那风流少年子。
　　〔音释〕
　　种音冲　累上声　蛰音辄　榰音支　重平声　瑟生止切
　　题目　赏名园贺氏千金笑　
　　正名　逞风流王焕百花亭
　　逞风流王焕百花亭杂剧终

《元曲选》　玎玎珰珰盆儿鬼杂剧　（明）臧晋叔 编
　　玎玎珰珰盆儿鬼杂剧　　（元）无名氏 撰
　　●玎玎珰珰盆儿鬼杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　咿咿哑哑乔捣碓　正名　玎玎珰珰盆儿鬼 
　　楔子
　　〔冲末扮孛老杨从善上诗云〕暑往寒来春复秋。夕阳西下水东流。少年莫恃容颜好。不觉忙忙白了头。老汉汴梁人氏。姓杨名从善。有个孩儿。唤做杨国用。今蚤到长街市上。寻个相识去。到这蚤晚。怎么还不见回来。只索等待他波。〔正末扮杨国用上云〕自家杨国用是也。今蚤到长街市上。本意寻个相识。合火去做买卖。营运生理。遇着一个打卦先生。叫做贾半仙。人都说他灵验的紧。只得割舍一分银子。也去算一卦。那先生刚打的卦下。便叫道怪哉怪哉。此卦注定一百日内。有血光之灾。只怕躲不过去。我问道。半仙。你再与我一算。看可还有什么解处。那先生把算子又拨上几拨。说道。只除离家千里之外。或者可躲。我待要走。他又唤转来说道。这一百日之期。一日不满。一日不可回来。切记切记。我因此心下慌张。只得到我表弟赵客家借了五两银子。置些杂货。就躲灾避难去。恰好今日是个好日辰。回家辞过父亲。便索长行也。〔做入见孛老科〕〔孛老云〕孩儿。你回来了。〔正末云〕孩儿来了也。〔孛老云〕你往那里去来。〔正末云〕父亲。孩儿在长街市上撞见一个贾半仙。是打卦的先生。算孩儿命里有一百日血光之灾。除千里之外可躲。孩儿心下好生惶惑。只得和表弟赵客处借了五两银子。置办些杂货。做买卖去。就今日辞别了父亲。只等到百日之后。躲过灾难。便回家也。〔孛老云〕孩儿。便好道阴阳不可信。信了一肚闷。老汉眼睛一对。臂膊一双。只觑着你哩。不争你去了呵。可着谁人养活老汉。孩儿。你不去罢。〔正末云〕那先生人都叫他做贾半仙。宁可信其有。不可信其无。孩儿去意已决。若留在家。也少不得害出场病来。只要父亲省忧虑。姑待百日无事。孩儿便回家也。〔做拜别科唱〕
　　【仙吕赏花时】似这般少米无柴怎?划。因此上背井离乡学买卖。将着那些少养家财。一来是躲灾二来是做客。〔孛老云〕孩儿。你是必蚤些儿回来也。〔正末唱〕我若是躲过呵可兀的早回来。〔下〕
　　〔孛老云〕孩儿去了也。我只索收拾些酒食。送孩儿上路走一遭去。正是〔诗云〕心去意难留。留下结冤雠。任他前路去。得利自无忧。〔下〕
　　〔音释〕
　　?音摆　划胡乖切　客音楷声
　　第一折
　　〔丑扮店小二上诗云〕别家做酒全是米。我家做酒只靠水。吃的肚里胀膨脝。虽然不醉也不馁。在下店小二的便是。在这上蔡县北关外十里店。开着个小酒务儿。但是南来北往。推车打担。做买做卖的。都到俺小铺来买酒吃。晚间就在此安歇。今日好晴明天气。早些起来。收拾铺面。定下些新鲜的案酒菜儿。挑出这草稕儿去。看有甚的人来。〔下〕〔正末挑担儿上云〕俺杨国用。自从离了家乡。辞别了父亲。出来做买卖。不觉三月期程。俺是乍出外。不曾行得惯。这路途吉丁疙疸的。蚤蹅破我这脚也呵。〔唱〕
　　【仙吕点绛唇】途路兜搭。客心潇洒。仓忙煞。走的我力尽筋乏。〔带云〕天色晚了也。〔唱〕我则见隐隐的可蚤斜阳下。
　　〔云〕杨国用。你也行动些。〔唱〕
　　【混江龙】做买卖的担惊忍怕。眼见得疎林老树噪昏鸦。〔带云〕你看这日色。不淹淹的落下去了。〔唱〕不见了半竿残日。只剩的一缕红霞。行过这野水溪桥十数里。〔做望科云〕兀那前面不有人家也。〔唱〕遥望见竹篱茅舍两三家。赤紧的人依古道。鴈落平沙。过一搭荒村小径。转几曲远浦浮槎。咱则去那汪汪的犬吠处寻安札。世不曾闲闲暇暇。常则是结结的这巴巴。
　　〔云〕此间是所酒店。不免在这店里借宿一宵去罢。〔做唤门科云〕小二哥。开门来。开门来。〔店小二上云〕是谁唤门。待我开开这门。〔做见科云〕是那里来的客官。〔正末云〕我就是这里汴梁人。你店里有什么干凈房子。借一间与我安歇。〔店小二云〕有有有。这一间阁子儿可也干凈。你今晚就在此安下。不知用什么茶饭。〔正末云〕诸般茶饭都不用。只要点个灯来。借你阁子歇一夜。明日要蚤行哩。〔店小二云〕这等。我与你点上灯。你且歇息。我自后面睡去也。〔下〕〔正末睡科〕〔做打梦起云〕不知今夜怎生再睡不着。待我起来前后闲步咱。呀。这是一个小角门儿。不免推开这门。看是甚么去处。〔做觑科云〕原来一所花园。是好花也呵。〔唱〕
　　【油葫芦】则见满目春光景物夸。我在这月明中闲翫咱。又不知风吹柳絮可也是舞梨花。〔做惊科云〕好是奇怪。〔唱〕却被这海棠枝七林林将头巾来抹。又被这蔷薇刺急颤颤将紬衫来挂。我行过这松柏亭。见几株桃杏花。更和这牡丹台芍药圃荼蘼架。我则在这花里慢行踏。
　　〔云〕呀。花丛里面一张矮桌儿。上面放着果罍杯盘。好齐整的酒食。敢就是这卖酒的人摆下的。〔唱〕
　　【天下乐】莫不是游徧西湖卖酒家。这的是谁也波那。谁那摆设下。〔带云〕我便吃上他一杯儿。怕做甚么。〔唱〕便有那惜花人撞见怕做甚么。〔做拿壶瓶科云〕我是看咱。原来满满的一壶好酒。待我斟一杯儿吃波。〔唱〕我待把香醪在盏内斟。〔带云〕常言道饮酒须饮大深瓯。戴花须戴大开头。〔唱〕我待撧花枝在头上插。我与你便葫芦提拚醉杀。
　　〔云〕好酒也。我一发吃他几杯。怕做甚么。〔做坐下唱〕
　　【那咤令】花丛内展下。这软簌簌的坐榻。桌儿上放下。这暖溶溶的玉斝。喉咙里咽下。这香喷喷的烂瓜。看了这三月天。胜似那千金价。蚤饮过几盏流霞。
　　〔云〕我怕不在这里吃酒。不知我父亲在家。可有这样酒吃那。〔唱〕
　　【鹊踏枝】我临去也折一朵大开花。明日个蚤还家。单注着买卖和合。出入通达。〔邦老闇上做■〈扌班〉正末科云〕??。这花敢有主么。〔正末做惊科唱〕猛听得叫一声这花有主么。哎。天也恰便似个追人魂黑脸那咤。
　　〔邦老做举刀科正末唱〕
　　【寄生草】吓的我消磨了酒。慌的我撇掉了花。则见他威凛凛一表身材大。明晃晃一把钢刀揢。不由我战钦钦一片心肠怕。你道我为甚么怎敢不低头。也只为一时间落他矮檐下。
　　【六幺序】哎哟。我这里观瞻罢。见了他恶势煞。他骨碌碌将怪眼睁义。迸定鼻凹。咬定凿牙。则被你諕杀人那。〔邦老做揪住正末发科〕〔正末唱〕哎哟。一只手揪住咱头发。一只手就把刀拔。眼见得血光灾正应着龟儿卦。兀的不残生泼命。断送在海角天涯。
　　〔云〕只望哥哥可怜。饶俺一命咱。〔邦老云〕你也不要怨我。到明年今月今日今时。便是你的周年也。〔正末做哭科唱〕
　　【幺篇】哥呀。和咱。平日里又没甚争差。怎便要杀坏咱家。小人呵则是我不合来这里看花。〔孤冲上■〈扌班〉住邦老科云〕休杀休杀。〔正末唱〕猛见个■〈扌班〉住肩胛。叫道休杀。哎。这老爷爷又是谁家。〔孤云〕君子休惊莫怕。〔正末唱〕叫一声君子休躭怕。那太仆两手忙叉。哎。你个老爷爷是救命的活菩萨。你莫不是龙图待制。开府南衙。
　　〔孤同邦老下〕〔正末做醒科云〕有杀人贼也。〔店小二慌上云〕杀人贼在那里。〔正末云〕哥。你看我脖项上还有头么。〔店小二云〕你这客官。没头呵。怎么会说话。〔正末云〕呸。好个恶梦也。〔店小二云〕客官做甚梦来。你说与我听波。〔正末唱〕
　　【金盏儿】我为甚闹喧哗。累的你猛惊呀。只为这适间梦里多希诧。见一个碑亭般大汉把短刀拿。〔店小二云〕他拿刀待做甚么。〔正末唱〕那汉待一刀杀坏我。〔店小二云〕可曾被他杀么。〔正末云〕幸得一个老爷爷把他■〈扌班〉住。叫道休杀休杀。〔唱〕却是他平白地救了咱家。〔带云〕我这性命呵。〔唱〕纔得个寒灰重发焰。枯木再开花。
　　〔店小二云〕一了说春天的梦。秋天的屁。有什么准绳在那里。怕做甚么。〔正末云〕悔气。做这等一个不吉利的梦。天色已明了。小二哥。这二百钱送你做房钱的。我自上路去也。〔店小二云〕客官。房钱勾了。但愿你前途没事。只管大着胆去。再不要把这个梦放在心上。以后往来。常常照顾小店。〔正末做挑担儿上路科云〕小二哥。我去了也。〔下〕〔店小二云〕我看这客人脸上一道黑气。前途或者做出事来。也不见得。呸。干我甚事。〔诗云〕闭门不管窗前月。一任梅花自主张。〔凈扮盆礶赵同搽旦撇枝秀上云〕行不更名。坐不改姓。自家盆礶赵的便是。幼小间父母双亡。不会做什么营生。则是打家截道。杀人放火。做些本分的买卖。以外别的歹勾当。我也不做。昨日多吃了几碗酒。在那柳阴直下歇息。梦见一个小后生。挑着两个沉点点的笼儿。我赶着要杀他。却被一个白须老儿■〈扌班〉住我的肩膊。叫道休杀休杀。撒然觉来。可是南柯一梦。我离汴梁城四十里。在这破瓦村居住。开着一座瓦窑。卖些盆礶。又开着一座客店。招接那南来北往的经商客旅。在此安歇。若是本钱少的便罢。若是本钱多的。我便图了那厮的财。致了那厮的命。大嫂。你守着铺面。我自歇息去也。倘有什么客人到我店中投宿。你只推先要房钱。看他秤银子时。若是有些油水。你便来叫我下手。〔搽旦云〕你终日只是吃酒。你又醉了也。你且睡去。有人来投宿。我自理会。〔凈云〕我歇息去也。〔下〕〔搽旦云〕我撇枝秀元不是良家。是个中人。如今嫁这盆礶赵。做了浑家。两口儿做些不恰好的勾当。俺这里方圆四十里。再无一分人家。单则是我家开座店面。在此招接往来客旅。只要等那有本钱的到来。便是钱龙入门。我汉子盆礶赵自去睡了。我且不要掩上门。坐在店里等着。看有什么人来。〔下〕〔正末挑担儿上云〕俺杨国用自从遇贾半仙。算了一卦。道我有一百日血光之灾。只除千里之外可躲。为此辞别了父亲。出外躲灾避难。因而做些买卖。谢得天地保佑。利增百倍。如今离家只得五十多里。你也行动些儿。赶回家去。见我父亲。可不好也。〔做行科云〕呀。天色渐晚了。赶不到城如何。〔做屈指头算科云〕俺自从离家日子。算来纔得九十九日。那贾半仙道。一日不满。你也不要回家。如今前面还有四十里路。一时也赶不到。不如到那瓦窑村投宿。待到明蚤回去。可不满了这一百日限也。〔做行到科云〕这里正是瓦窑店。不免叫一声。店主人有么。〔搽旦上云〕是谁叫。〔正末云〕俺每是过路的。要投宿哩。〔搽旦云〕请里面来。有干凈阁子大炕头。尽好安歇。〔正末做入放担科〕〔搽旦云〕客官。要吃什么茶饭。〔正末云〕诸般茶饭都不用。只与我点个灯来。借宿一宵。明日绝蚤便行。〔搽旦云〕有。待我点灯去。扯下些纸来。捻个纸捻。蘸上些油。点上这灯儿。客官。灯在此。〔正末接灯科云〕大嫂稳便。〔搽旦云〕我男子不在家里。客官。你说要蚤行。不是我小器相。先见赐些房钱。免得憎多道少。倒也干凈。〔正末云〕大嫂说的是。我就数钱与你。〔做开笼取钱遮掩科云〕这是二百好小钱。请大嫂收了。〔搽旦做一眼瞅担儿科云〕钱有了。客官请自在罢。〔背云〕我看这两个沉点点笼儿。是个有东西的。待我叫他去。盆礶赵。盆礶赵。〔凈上云〕大嫂。你唤我做甚么。〔搽旦云〕适纔有个客人投宿。挑着两个笼儿。不知偌多本钱。好生沉重。他如今睡了。你不下手更待几时。〔凈云〕这等待我去。〔做拔刀踏开门科云〕那厮那里。〔正末慌云〕在这里。〔凈揝住正末发科云〕巧言不如直道。兀那厮。你有甚么金银财宝。快献出来买命。〔正末云〕大哥。俺是个穷货郎儿。那得金银财宝来。〔凈做怒科云〕村弟子孩儿。你不献出来。我就杀了你。〔正末做怕科云〕有有有。大哥。我与你这一个银子。〔凈云〕你休怪。我不曾强要你的。可是你自家与我来。〔出见搽旦云〕大嫂。有了银子也。〔搽旦云〕多少。〔凈云〕是一个银子。〔搽旦云〕哎哟。为这场事。我一夜不曾睡。只问他要的一个银子。你再问他要去。〔凈云〕来来来。我还你这个银子。〔正末云〕谢了大哥。〔凈云〕少。我要你一头儿。〔正末云〕大哥。这须是我的。〔凈云〕??。你不与我。我就杀了你。〔正末云〕有有有。我与你一头儿。〔凈提笼出见搽旦云〕大嫂。有了他一头儿也。〔搽旦云〕也少。这一头儿是什么黄封圣旨。要不得他的。〔凈云〕大嫂。也勾了。〔搽旦云〕你也这般说。这是天送来的财物。进了我家。怎生还放他出去。〔凈云〕大嫂。你说的是。来来来。我斗你耍。我不要你的。还你罢。〔正末云〕多谢了大哥。〔凈云〕我一担儿都要。〔正末做跪科云〕大哥。你也留些儿与我波。〔凈喝云〕村弟子孩儿。你性命要紧。财物要紧。你不与我。我就杀了你。〔正末云〕大哥。将的去。将的去。〔凈提笼儿〕〔正末举匾担做打科〕〔凈回见云〕??。你待怎的。〔正末云〕大哥。你连这匾担拿了去罢。〔凈笑云〕倒是一个贼弟子孩儿。大嫂。有了东西也。天色未明。俺再歇息去。〔搽旦拦住云〕你那里去。咱拿了他许多东西。他肯干罢。你且躲在黑影儿里。听他说甚么话波。〔凈云〕好好好。家有贤妻。丈夫不遭横事。待我听那厮说些甚么。〔正末云〕嗨。杨国用也。躲了一百日灾难。离家则有四十里田地。来到这瓦窑村盆礶赵家。将我偌多财物连笼儿夺去了。只要明日出得他店。一径的到开封府包待制爷爷跟前。告将下来。追还我的财物。也未迟哩。〔搽旦云〕如何。他不则说出来。必然做出来。若是放了回去。可不倒着他道儿。不如只一刀哈喇了他。可不怜悧。〔凈云〕大嫂。你说的是。来来来。你两个笼儿都在这里。还了你。我不要。〔正末云〕多谢了大哥。〔凈云〕我别问你要一件东西〔正末云〕大哥。你要甚么。〔凈云〕我问你要那颗头。〔正末云〕哥也。连着筋哩。兀的不有人来也。〔邦老做回身科云〕在那里。〔正末做蹬倒凈科〕〔凈起身揪住正末科〕〔正末云〕你杀我在那里。〔凈云〕我杀你在瓦窑里。〔正末唱〕
　　【赚煞】杀我在瓦窑中。做鬼在黄泉下。我死后谁人救咱。只教我冤气腾腾怎按纳。〔云〕大哥。你得了我杨国用的银子。便饶我性命也罢了。〔凈云〕我银子也要。性命也要。〔正末哭云〕父亲。我再不能勾见你的面了。〔唱〕父亲也可怜你泪眼如麻。望巴巴。定道我流落在水远山遐。谁想道只隔得四十里横尸这一搭。他将我图财致杀。则我这杨国用怎生干罢。〔云〕我便死也着那贼吃我一拳。〔做打科云〕着去。〔凈举刀迎科〕〔正末云〕我打不着他。倒被刀割了这手也。〔唱〕则我这一灵儿今夜宿谁家。
　　〔凈杀正末倒科〕〔搽旦上云〕那厮杀了也。留这死尸在家里。也不了当。不如拖他去窑里烧了罢。〔凈云〕大嫂说的是。我抬着头。你抬着脚。丢在窑里去。〔做抬正末丢下科云〕大嫂。搬将柴来。堆在窑门首。待我去烧起火来。这腿脡骨头上。多放几块硬柴。〔搽旦云〕这个我晓得。〔做装柴科〕〔凈做吹火科云〕烧化了也。舀将水来。杀了火。拾将那骨殖来。放在碓臼里。我便踏着碓。大嫂。你看成灰也未。拿细筛子来筛了。搅上些黄泥。捏做一个盆儿。底下画个十字。夹在家火中间。架上柴烧起火来。封杀窑门。待到第七日纔来开窑。那厮也。这等火葬了你。倒也落的一个好发送。天那。可怜见我盆礶赵这点好心。天也与我半碗儿饭吃。〔同搽旦下〕
　　〔音释〕
　　馁奴鬼切　稕音准　搭音打　洒商鲊切　煞双鲊切　乏扶加切　札庄贾切　咱兹沙切　抹音骂　颤音战　踏当加切　那平声　撧疽雪切　杀双鲊切　簌苏上声　榻汤打切　斝音贾　达当加切　咤音渣　揢匡雅切　凹汪卦切　凿慈骚切　发方雅切　拔邦佳切　看平声　胛江雅切　萨杀贾切　诧疮鲊切　更音京　当去声　笼上声　相去声　横去声　纳囊雅切　舀音杳　碓音对
　　第二折
　　〔凈同搽旦上诗云〕为人本分作经营。澹饭麤茶心自宁。平生莫做亏心事。半夜敲门不吃惊。自家盆礶赵的便是。自从杀了那杨国用。虽然得他好几十两银子。这两日连梦颠倒。我在床上睡。可被他拖我到地上。我在地上睡。又被他抬我到床上。好生■〈亻刍〉扰不过。恐怕惹出些事故来。大嫂。你与我把这店门重重关上。只在家中静守他几日者。〔搽旦云〕理会的。〔做关门科〕〔正末扮窑神上云〕小圣乃窑神是也。这盆礶赵做下这等违天害理的勾当。我如今去警戒他一番也呵。〔唱〕
　　【中吕粉蝶儿】行行里云雾笼合。来来来先着这冷飕飕渗人风过。按唐巾将俺这角带频挪。则这个杀人贼。图财汉。常好是心麤胆大。我则道是血碌碌尸首堆垛。怎将他碜磕磕把盆儿捏做。
　　【醉春风】不争你捣骨旋烧灰。做的个当炉不避火。〔带云〕这厮好无礼也。〔唱〕似这般腥臊臭秽怎存活。兀的不熏扑杀我。我。着这厮吃我一会掀腾。遭我一会磨难。受我一会折挫。
　　〔云〕来到此处。是他门首。这厮关着门哩。〔做推门科〕〔唱〕
　　【迎仙客】我将这门去推。他那里紧关合。不邓邓按不住我这心上火。我如今。便向前忙问他。不由我语笑呵呵。蚤将这阔脚板把门桯踏破。
　　〔做踏开门凈慌躲床下〕〔正末拿住搽旦科〕〔搽旦叫云〕神道。他躲在床底下哩。〔正末唱〕
　　【上小楼】做男儿的杀人放火。〔带云〕贼也。〔唱〕你不合便随风倒舵怎知道被我来揝住衣服。揪住头稍。倒拽横拖。这都是你不合。自揽着这场弥天灾祸。〔搽旦云〕神道。这杀人事是盆礶赵做下的。并不干我事。〔正末云〕噤声。〔唱〕也是你不合去杀人处一迎一和。
　　〔云〕你快拿这盆礶赵出来。〔搽旦做叫科云〕盆礶赵。快出来。神道要和你说话哩。〔叫三次科云〕神道。盆礶赵害怕。只是不肯出来。〔正末云〕昨夜杨国用投宿之时。那厮先去睡了。你只去叫得一声。他便来了。今日如何叫他不出来。〔搽旦云〕你若有多少本钱。与我看一看。我也就去叫他出来。〔正末云〕噤声。盆礶赵。你这许多本事。都到那里去了。这床底下是躲得过的。你若是不出来。我就连床砍做肉酱。〔凈做出头窥科〕〔正末揝住头发拖出科〕〔唱〕
　　【幺篇】我一只手揝着这厮腰。几番待撺下火。将这厮剜着眼珠。搯着喉咙摘着心窝。〔做坐凈身上科〕〔唱〕我且在。脊背上。端然稳坐。只问你杀平人怎生胡做。
　　〔凈云〕你说是甚么神道。等我好香灯花果祭赛你波。〔正末云〕我就是你家瓦窑神。〔净云〕啐。我养着家生哨里。我一年二祭。好生供奉你。你不看觑我。反来折挫我。直恁的派赖。〔正末云〕你到今日。还是这等无礼。待我略用上些气力。将你来坐做一个柿饼儿。〔凈云〕我小人知罪了。只望上圣饶过些儿咱。〔正末放起凈凈叩头科〕〔正末唱〕
　　【满庭芳】却原来你也要饶些罪过。说甚的一年二祭。信口开合。谁着你烧窑人不卖当行货。倒学那打劫的偻罗。你本是个会做作狠心大哥。更加着个会撺掇毒害虔婆。现如今死魂灵无着落。只待玎玎珰珰告过。兀的不做了庄子鼓盆歌。
　　〔凈云〕上圣。你则是可怜见。饶过我者。〔正末云〕你既要饶。你快超度他生天。我便饶你。〔凈云〕上圣。你饶了我。则今日高原选地。破木造棺。请高僧高道。做水陆大醮。超度他生天。你意下如何。〔凈搽旦连叩头科〕〔正末云〕盆礶赵。你夫妻两个听者。〔唱〕
　　【耍孩儿】嘱付你夫妻每休做别生活。再不许去杀人也那放火。想人生总是一南柯。也须要福气消磨。则守着心田半寸非为少。便巴得分外千钱枉自多。天注定斟和酌。但保的家常大饭。又要如何。
　　【二煞】你背地里去劫夺人。也防人要侵害我。岂不怕神明报应无差错。休看的打家截道寻常事。你则想地狱天堂为甚么。运到也难逃躲。直待要高悬剑树。义下油锅。
　　〔云〕我想杨国用好苦也。盆礶赵。你夫妻两个好狠也。〔唱〕
　　【一煞】他他他千般苦尽受过。纔博得钞几何。怎知道到家来横惹这亡身祸。焰腾腾把骨殖加柴燎。克匝匝灰泥搅水和。烧的来影迹儿无些个。似这等逃灾避难。倒不如奔井投河。
　　〔凈搽旦叩头科云〕上圣。你若饶了我呵。我买香灯花果。好生祭赛你。〔正末喝云〕噤声。〔唱〕
　　【尾煞】你先将那血痕儿扫拂的干。再将他死魂儿安顿的妥。这便是你消灾灭罪真功课。倒也强如花果香灯兀良常常的祭赛我。〔下〕
　　〔搽旦云〕那神道去了。咱打开窑看咱。〔凈做打开窑科云〕呀。一窑的家火都走的无了也。则剩下一个盆儿。我试看咱。是甚么记号。〔做拿盆看科云〕呀。正是那一个骨屑。留在家里。恐怕惹出些无头祸来。不如摔碎他娘罢。〔搽旦云〕休摔碎了。有张■〈忄敝〉古老的问咱讨个夜盆儿。你留着与他。怕做甚么。〔凈云〕大嫂。你也说的是。待张■〈忄敝〉古老的来时。我把这盆儿送他。等他拿去做夜盆儿。有他那老鸡疤魇镇。也不怕他有什么灵变。大嫂。我被窑神打搅了一夜不曾睡得。我看看这门都是重重关好的。咱和。你歇息去来。〔词云〕我在这瓦窑居住。做些本分生涯。何曾明火执仗。无非赤手求财。有何神号鬼哭。怕甚上命官差。拚个闭门安坐。一任天降飞灾。〔搽旦同下〕
　　〔音释〕
　　分去声　重平声　合音何　渗森去声　大音惰　垜多上声　碜森上声　磕音可　臊音骚　活音和　他音拖　蹅音渣　揝音昝　着池河切　和去声　撺麤酸切　剜碗平声　行音杭　落罗去声　柯音哥　酌之可切　错搓上声　过平声　奔去声　摔音洒　■〈忄敝〉音鳖　魇音掩　涯音谐　号平声
　　第三折
　　〔正末扮张■〈忄敝〉古上云〕老汉张■〈忄敝〉古是也。幼年间在开封府做着个五衙都首领。如今老了也。多亏包待制大人可怜见。着老汉柴市里讨柴。米市里讨米。养济着老汉。过其终身。有这瓦窑村盆礶赵小弟子孩儿。常在俺处寄卖家火。许了俺一个夜盆儿。数番家说谎。只是不与俺。老汉今日无甚事。不免到他家里讨这盆儿走一遭也呵。〔唱〕
　　【越调斗鹌鹑】俺如今赤手空拳。少柴也那缺米。常则是甘分随缘。麤衣粝食。俺从来壮岁无儿。更临老也那丧妻。恰纔行了一直。又蚤歇了一会。可怜俺斑白头毛。尩羸的这瘦体。
　　【紫花儿序】想起俺少时节眼明手捷。体快身轻。到如今老了也腰曲头低。那里每汪汪犬吠。隐隐疎篱。俺这里举目观窥。原来是竹坞人家傍小溪。俺行到这盆礶儿赵家田地。走的来口内烟生。好着俺气喘狼藉。
　　〔云〕蚤来到这瓦窑村盆礶赵家门首也。怎么青天白日。关着门哩。这个弟子孩儿。又不知干下甚的勾当。待俺唤门咱。〔做叫云〕盆礶赵。开门来。开门来。〔凈同搽旦上云〕是谁唤门。待我开这门看去。〔做见科云〕元来是张■〈忄敝〉古。老的。你来我家做甚么。〔正末云〕盆礶赵。你这弟子孩儿。你许了老汉一个夜盆儿。几番家到俺处寄家火卖。只不与俺。这一个盆儿。值得甚的。直着老汉亲自上门问你讨那。〔凈云〕盆儿有。我可忘了。你倒记得。常言道老而不死是为贼。正是你这样人。〔搽旦云〕你看这白须搭飒的是像个贼。〔正末唱〕
　　【小桃红】你道俺老而不死是为贼。俺若不死成何济。〔凈云〕老的也。你如今多大年纪。日逐柴米。是那个供给你。〔正末唱〕俺巴到新年便整整的八十岁。柴和米是谁给。只有您后辈无先辈。〔凈云〕老的也。你有几个同辈弟兄。试说一徧与我听咱。〔正末云〕俺同辈弟兄有十个。〔凈云〕可是那十个。〔正末云〕老的老了。死的死了。则剩下俺三个。王弘道。李从善。和老汉。〔唱〕呀。昨日个王弘道命亏。今日个李从善辞世。天那。则俺那一班儿白发故人稀。
　　〔云〕盆礶赵。你与俺这夜盆儿。等俺回去。〔凈云〕大嫂。你取那盆儿出来。送张老的。〔搽旦取盆出科云〕兀的不是。你取了去。〔正末做取盆科云〕盆礶赵。你这盆怎生根了也。〔凈云〕??。你这老的。我在后面窑上取出来的。纔放在地下。就会生了根。有这等话。〔正末云〕你这小弟子孩儿。许了俺一个盆儿。若多时纔与得俺。也该拣一个好的。怎生与俺个破声雌雌的。不好俺不要。则与俺一个好的去。〔凈虚转科云〕老的。我另换一个与你。〔正末弹盆儿科云〕不好。有些声叉。再换一个。〔凈又虚转科云〕这个盆儿好。〔正末云〕这一个像是好的。〔凈笑科云〕左右是他。〔正末做取盆谢科云〕俺老汉回家去也。〔凈云〕老的。你是往大路来的。往小路来的。〔正末云〕俺纔往大路上来。如今可往小路上回去。略近些儿。〔凈云〕老的。天晚了。不如仍往大路回去。大路上没鬼。小路上可有鬼。〔正末云〕有鬼有鬼。我打你这贼嘴。俺是不怕鬼张■〈忄敝〉古。汴梁有名的。俺会天心法。地心法。那咤法。书符呪水。吾奉太上老君急急如律令摄。就有鬼。见了俺时。蚤諕的他七里八里躲了也。〔凈云〕你会天心法。地心法。那咤法。有这许多法。你去罢。〔做推出门科云〕大嫂。仍旧的关上门。到后院里吃酒去来。〔同搽旦下〕〔正末上云〕老汉问盆礶赵讨了一个盆儿。天色渐晚。只索赶回家去。适纔盆礶赵说小路上有鬼。谁不知道。俺是不怕鬼的张■〈忄敝〉古。俺的性儿撮盐入水。呀。天色晚了。俺也要行动些。〔唱〕
　　【天凈沙】俺急煎煎向前路奔驰。〔做惊科云〕背后是什么人走响。〔做回头喝科云〕??。那个。〔唱〕是那个磕扑扑在背后追随。〔带云〕兀的不諕杀老汉也。〔唱〕这扯住我的不知是谁。〔云〕谁不知老汉是不怕鬼的张■〈忄敝〉古。俺的性儿撮盐入水。俺会天心法。地心法。那咤法。书符呪水。吾奉太上老君急急如律令摄。便有鬼。见了俺时。蚤諕的他七里八里躲了。〔唱〕莫不是山精鬼魅。〔正末做跌科〕〔魂子上打正末科〕〔正末起喝云〕打鬼打鬼。〔做细看科唱〕呀。却原来是棘针科抓住衣袂。
　　〔云〕呸。被这棘针科抓住。倒绊了我一交。〔做行科〕〔魂子做随哭科云〕老的也。〔正末做惊科云〕那里这般哭。〔魂子云〕老的也。〔正末做听科云〕元来不是哭声。有人叫老的老的。我想起来了。敢是那放牛的牧童。清早晨间出来。赶着三五只牛儿。到晚来不见了一只。你便道老的你可见我那牛儿来么。小弟子孩儿。你不见了牛呵。干俺屁事。〔唱〕
　　【寨儿令】小孩儿每将俺欺。待捉弄俺这老无知。多敢是放牛的牧童没道理。〔魂子做哭科〕〔正末云〕兀的不是哭声。〔唱〕做什么切切悲悲。哭哭啼啼。〔带云〕哦。我晓得了。〔唱〕莫不是风紧鴈行疾。
　　〔魂子做哭科〕〔正末听科云〕又不是鴈声。是那个哭哩。〔唱〕
　　【幺篇】眼见的路绝人稀。不由俺不諕的魄散魂飞。〔魂子做打正末头科〕〔正末喝云〕打鬼打鬼。〔唱〕我听沉了多半晌。〔做回顾科唱〕观瞻了四周围。〔带云〕打鬼打鬼。〔唱〕呀。呆老子也却原来是一个土骨堆。
　　〔云〕老汉可也老的糊突了。一个土骨堆只管叫道有鬼有鬼。俺是不怕鬼的张■〈忄敝〉古。俺的性儿撒盐入水。俺会天心法。地心法。那咤法。书符呪水。吾奉太上老君急急如律令。摄。便有鬼。见了俺时。早諕的他七里八里躲了也。〔魂子做叫科云〕老的也。〔正末云〕则被这鬼缠杀我也。幸喜来到家门首了。草索儿拴着门。待俺放下这盆儿。解掉草索。开开这门。〔做取盆入门魂子随入科〕〔正末做叹气魂子亦叹气科〕〔正末唱〕
　　【黄蔷薇】他那里吁吁的喘气。俺这里转转的疑惑。刚走到家来可便坐地。猛然间心中记起。
　　【庆元贞】俺出门红日乍平西。归时犹未夕阳低。怎教俺担惊受怕着昏迷。〔做沉吟科云〕嗨。俺是忘了。〔唱〕这都是。咱老背悔。门儿外不曾撒的把儿灰。
　　〔云〕人说门前撒下一把灰。那邪神野鬼便不敢进来。〔魂子云〕老的也。我进来多时了也。〔正末云〕待俺房檐上扯把草儿去烧着火来。〔做扯草科云〕草可有了。俺去时节灶窝里埋着些牛粪火儿。俺看有也是无。〔做吹火科〕〔魂子打正末口科〕〔正末云〕烧胡子也。呸。原来是个猫儿撞将出来。把鬓发髭须争些儿都烧了。〔做骂科云〕俺知道了也。是隔壁王婆婆家的猫儿。他也不喂这猫儿。常来俺这边偷东西吃。等俺骂他去。王婆婆。你家的猫儿你不喂。他到俺家来。放下的肉也偷吃了。饭也偷吃了。鸡儿鸭儿也偷吃了。灶里灰也偷吃了。你还强嘴哩。到明日和你整理。〔做点灯科云〕待我点起灯来。〔做提羊皮科云〕这羊皮袄上不知是虱子也是虼蚤。我试寻咱。〔魂子云〕老的也。兀的不是一个虼蚤。〔正末云〕干你腿事。等我铺下这羊皮袄睡一觉波。〔做铺羊皮睡科〕〔魂子做偷羊皮科〕〔正末云〕好是奇怪。每日价铺着这羊皮。暖烘烘的睡觉。怎么今日冰也似这般冷的。〔做摸科云〕原来偷了俺羊皮去。有贼也。地方拏贼那。〔唱〕
　　【黄蔷薇】俺这里高声叫有贼。慌走到街里。又无一个巡军捷讥。着谁来共咱应对。
　　【庆元贞】扭回身疾便入房内。〔做跌科〕〔唱〕被门桯绊我一个合扑地。〔魂子将羊皮在正末头上转科〕〔正末云〕拿住贼也。〔唱〕一只手揪住这厮泼毛衣。使拳搥。和脚踢。呸。原来是一领旧羊皮。
　　〔云〕原来这羊皮袄盖在我头上。倒叫有贼。害得俺一夜不曾得睡。俺可要起来小解了。有盆礶赵与俺一个盆儿。俺试用咱。〔做溺尿科〕〔魂子掇过盆儿科〕〔正末云〕怎生不听见盆里响。倒在地下响。〔做摸科云〕嗨。老汉老的糊突了。盆儿在那边。可在这边小解。〔做过那边科〕〔魂子又掇过盆儿科〕〔正末摸科惊云〕可怎生又走过那边去了。〔魂子顶盆儿科〕〔正末摸科云〕哎哟。可怎生起在半空里来了也。〔唱〕
　　【秃厮儿】本指望早起晚夕。方便俺凈手更衣。吃了这汤多水多偏夜起。谁想道。有今日。这般样跷蹊。
　　【圣药王】俺可便赶到这壁。他可便走到那壁。则见他来来往往半空飞。他可便走到这壁。俺可便赶到那壁。■〈忄敝〉得俺浑身上下汗淋漓。哎哟。恰好是一夜不曾尿。
　　〔魂子拿盆儿近前跪科〕〔正末惊科〕〔唱〕
　　【鬼三台】则见他来到根底。諕的俺忙回避。〔魂子云〕老的也。可不道你这性儿撮盐入水哩。〔正末唱〕俺性格儿撮盐入水。〔魂子云〕你不是张■〈忄敝〉古。〔正末唱〕俺名姓你须知。〔魂子云〕可不道你是不怕鬼的。〔正末唱〕鬼也俺从今后怕你。〔魂子云〕你会天心法那。〔正末唱〕天心的这正法俺可也不省得。〔魂子云〕你会那咤法那。〔正末唱〕鬼也那咤的那法力不理会。〔魂子云〕你不会呪水书符。〔正末唱〕俺那里会呪水书符。都则是瞒神也那諕鬼。
　　〔魂子云〕老的也。你怎的这天心法。地心法。那咤法。可都不济事了那。〔正末唱〕
　　【调笑令】俺这里问你。你待欲何为。〔魂子云〕你试猜着。〔正末唱〕你莫不是野鬼孤魂索酒食。〔魂子云〕不是。〔正末唱〕是什么邪魔外道通名讳。〔魂子云〕也不是。〔正末云〕又不是。〔唱〕毕竟是甚的东西。〔魂子云〕我便是这盆儿。这盆儿便是我。〔正末唱〕他与了我个夜盆儿定害的俺无整理。〔云〕盆礶赵弟子孩儿也。〔唱〕若是那水缸呵着俺怎地支持。
　　〔云〕俺且问你。你是个人。可还是个鬼。怎生到得俺家里来。〔魂子云〕我在你衣襟底下带进来的。〔正末骂门神科云〕俺骂那门神户尉去。好门神户尉也。你怎生把鬼放进来了。俺要你做甚么。〔唱〕
　　【麻郎儿】俺大年日将你帖起。供养了馓子茶食。指望你驱邪断祟。指望你看家守计。
　　【幺篇】呸。俺将你。画的。这恶支杀样势。莫不是盹睡了门神也那户尉。两下里桃符定甚大腿。〔做扯碎钟馗科〕〔唱〕手攞了这应梦的钟馗。
　　〔魂子云〕老的也。你与我做主咱。〔正末云〕你说的明白。俺好与你做主。〔魂子做哭科云〕老的可怜见。孩儿叫做杨国用。就是汴梁人贩些南货做买卖去。赚得五六个银子。前日回来。不期天色晚了。投到瓦窑村盆礶赵家宵宿。他夫妻两个图了我财。致了我命又将我烧灰捣骨。捏成盆儿。则指望盛汤盛水。不想道送你老人家。做了个夜盆儿。这腌■〈月替〉臭秽。教我如何受得。老的也。怎生可怜见。与我做主咱。〔正末云〕哦。原来如此冤枉。盆儿也。争奈你是个鬼魂。俺是个人。可怎生与你做主。〔魂子云〕老的也。你则把这盆儿拿到包待制爷爷面前。你去那盆沿儿上敲三下。我就玎玎珰珰的说起话来。〔正末云〕既是这等呵。俺便与你做主。天色明了。俺锁了门。拿这盆儿见包待制走一遭去。〔做出门科云〕且住。私场演。官场用。若到开封府去。他不说时。如何是了。待俺试敲咱。这是盆沿儿。〔做敲科云〕一二三。〔魂子云〕老的。你教我说。我玎玎珰珰的说与你听。〔正末唱〕
　　【收尾】俺将这瓦盆儿亲提到南衙内。直告那龙图待制。便不拿的他下地狱且由他。〔带云〕盆儿也。〔唱〕但得你见青天恁时节可也快活杀你。〔同魂子下〕
　　〔音释〕
　　粝邦架切　直征移切　羸音雷　坞音五　籍精妻切　贼则平声　给更移切　义去声　魅音昧　抓庄瓜切　疾精妻切　晌音赏　骨音古　息丧挤切　惑音回　桯音汀　踢音体　夕星西切　日人智切　壁兵迷切　得当美切　食绳知切　祟音岁　攞罗上声　馗音葵　盛音成　腌音庵　■〈月替〉音簪
　　第四折
　　〔外扮包待制引丑张千祗从上〕〔张千喝科云〕喏。在衙人马平安。抬书案。〔包待制云〕法正天心顺。伦清世俗淳。笔题忠孝子。剑斩不平人。老夫姓包名拯。字希文。乃庐州金斗郡四望乡老儿村人也。幼年间进士及第。累蒙擢用。皆因老夫秉性正直。历任廉能。有十分为国之心。无半点于家之念。谢圣恩可怜。加拜龙图阁待制。正授南衙开封府府尹之职。勅赐势剑金牌。容老夫先斩后奏。专一体察滥官污吏。与百姓伸冤理枉。今日升厅坐起早衙。张千。喝撺厢者。〔张千云〕理会得。抬放告牌出去。〔正末拿盆儿上云〕老汉来到这开封府门首。试敲这盆儿咱。〔做敲科云〕一二三。〔魂子云〕我玎玎珰珰的说。〔正末云〕咱告状去来。〔唱〕
　　【正宫端正好】抱着他冤楚楚瓦盆儿。直到这另巍巍公堂下。只待要如律令把贼汉擒拿。谁似这龙图包老声名大。俺索向屏墙侧偷窥罢。
　　【滚绣球】俺则见狠公吏把荆杖挝。恶曹司将文卷押。两边厢摆列着势剑铜■〈釒算斤〉。中间里端坐个象■〈闲〉乌纱。〔带云〕盆儿。这所在不来也罢了。〔唱〕盆儿也道假来你又不是假。道耍来你又不是耍。直被你諕得人心慌胆乍。没来由俺可也做这等冤家。〔带云〕盆儿。俺嘱付你几句。若是包待制问你之时。你要说的仔细者。〔唱〕盆儿也若是你今朝不把情由诉。〔带云〕俺张■〈忄敝〉古呵。〔唱〕平日空将正直夸。早准备带锁披枷。
　　〔云〕盆儿也。俺如今过去敲三下。你便言语。〔魂子云〕老的也。我玎玎珰珰的说。〔正末云〕告冤屈。〔包待制云〕张千。甚么人叫冤屈与我拿将过来。〔张千云〕当面。〔正末入跪科〕〔包待制云〕张■〈忄敝〉古这老儿。在衙门办事年久。无人养济。我着他柴市里讨柴。米市里讨米。养赡终身。想必那街市上小民欺负这老儿。不肯给他柴米。以此来告冤屈。兀的老儿。你有甚么衔冤负屈的事。你从实说来。老夫与你做主。〔正末云〕老汉张■〈忄敝〉古。没什么冤屈。这个盆儿冤屈。〔包待制云〕兀那老儿。你不冤屈。这盆儿怎生冤屈。〔正末云〕大人。俺老汉在这盆沿上敲三下。这盆儿便玎玎珰珰的说。〔包待制云〕是真个。兀那老儿。你敲。张千试听者。〔正末敲科云〕一二三。盆儿也。〔包待制云〕张千。你听见他说些甚么。〔张千做侧耳听科云〕爷爷。这老儿弄虚头。并不听得一些儿声响。〔正末云〕他可不言语了。〔包待制云〕我也道这老儿老的糊突了。那曾有盆儿会玎玎珰珰说话的道理。张千。与我抢出去。〔张千云〕理会的。〔做抢正末出科〕〔正末云〕他怎么不言语。俺试敲这盆儿咱。〔做敲科云〕一二三。〔魂子云〕我玎玎珰珰的说。〔正末云〕你恰纔在那里去。〔魂子云〕我恰纔口渴的慌。去寻一锺儿茶吃。〔正末云〕还打诨哩。你恰纔不求呵。諕的俺一柄脸倒焦黄似茶色也。〔魂子云〕老的。你与我做主咱。〔正末云〕俺与你再叫冤屈去。〔再叫科云〕冤屈也。〔包待制云〕张千。谁在衙门首这般大惊小怪的。〔张千云〕又是张■〈忄敝〉古老儿叫冤屈。〔包待制云〕他怎么又叫冤屈。着他进来。〔正末做跪科〕〔包待制云〕你有甚么冤屈。〔正末云〕大人。这盆儿委实冤屈。适纔出衙门外敲他三下。他便玎玎珰珰的说。〔做敲科云〕一二三。盆儿也。〔包待制云〕张千。你听他说些甚么来。〔张千云〕想是只这老儿听的。小人实不曾听见什么说话。〔正末自做听科云〕他可怎生又不言语了。〔包待制云〕张千。将那老儿抢出去。〔张千抢正末出科云〕你这老儿。这是法堂上。不是你弄虚头的去处。快回去罢。〔正末出叹科云〕嗨。俺张■〈忄敝〉古一生正直。今日被这盆儿都丧坏了也。〔唱〕
　　【叨叨令】俺为甚的无柴少米不纳民间价。为甚的穿衙入府不受官司骂。也则为公心直道从没分毫诈。也不是强唇劣嘴要做乡村霸。则被你都坏了我也么哥。则被你都坏了我也么哥。倒不如吞声忍气依旧回家罢。
　　〔云〕待俺再敲那盆儿咱。〔做敲科云〕一二三。〔魂子云〕老的也。怎么那。〔正末做恼科云〕你又在那里来。〔魂子云〕我害饥。去吃个烧饼儿。〔正末云〕你恰纔不来呵。险些儿被包待制打出俺屁来哩。〔魂子云〕老的也。你与我做主咱。〔正末唱〕
　　【醉高歌】你背地里玎玎珰珰说话。着紧处你便妆聋作哑。俺只待提起来望这街直下。摔碎你做几片零星瓦查。
　　〔魂子云〕老的也。不争你摔碎盆儿呵。谁与我伸这冤屈来。〔正末云〕盆儿。你可曾见么。〔魂子云〕我见甚么。〔正末唱〕
　　【红绣鞋】恰纔那麤棍子浑如臂大。他将俺打一下直似钩搭。你是个鬼魂儿倒捉弄俺老人家。〔魂子云〕老的也。你与我再过去那。〔正末唱〕不是俺怕将他这门桯蓦。也不是俺懒将他这地皮蹅。〔魂子云〕老的也。你不过去。谁与我做主咱。〔正末唱〕盆儿也俺可便待今番吃了三顿打。
　　〔魂子云〕老的也。不是我不过去。只被那门神户尉当住。不放过去那。〔正末云〕既如此。何不蚤说。待我再叫。〔做叫云〕冤屈也。〔包待制云〕这老儿又叫冤屈。着他进来。〔正末入跪科〕〔包待制云〕你这老儿怎生冤屈。〔正末云〕俺这盆儿委实的冤屈。〔包待制云〕这老儿好无礼也。两次三番将着这盆儿戏弄老夫。你说的是。万事罢论。说的不是呵。不道的饶了你哩。〔正末云〕望大人停嗔息怒。暂罢狼虎之威。听老汉慢慢的诉说一徧咱。〔词云〕小人开年八十多年纪。听我一一从头说至尾。去时昏昏惨惨日犹高。回来阴阴沉沉天道黑。点盏半明半闇壁上灯。本待稳稳安安睡个美。忽听哽哽咽咽哭声微。着我受怕躭惊重坐起。问他是神是鬼是妖精。他道盆儿便是咱身体。因此替他叫屈到衙门。上告待制老爷听端的。人人说你白日断阳间。到得晚时又把阴司理。也曾三勘王家蝴蝶梦。也曾独粜陈州老仓米。也曾智赚灰阑年少儿。也曾诈斩斋郎衙内职。也曾断开双赋后庭花。也曾追还两纸合同笔。只要分付那■〈忄敝〉■〈忄敝〉懆懆狠门神。休当住咱玎玎珰珰盆儿鬼。〔唱〕
　　【小梁州】上告你个待制爷爷俯鉴察。念小人怎敢调弄奸猾。只为你那门神户尉一似狠那咤将巨斧频频掐。〔带云〕大人。你则觑波。〔唱〕他是一个鬼魂儿怎教他不就活惊杀。
　　〔包待制云〕是是是。大家小户有个门神户尉。那屈死的冤魂。被他当住。所以进来不得。张千。你去取将金钱银纸来者。〔诗云〕老夫心下自裁划。金钱银纸速安排。邪魔外道当拦住。单把屈死冤魂放过来。〔张千做烧纸科云〕我烧了一陌儿纸钱。你看好阵冷风也。〔魂子随风入跪科〕〔正末唱〕
　　【幺篇】俺只见金钱银纸刚烧罢。见一阵旋风儿逐定咱家。俺便割舍的盆沿上。敲三下。〔做敲科云〕一二三。盆儿也。〔魂子云〕我玎玎珰珰的说。〔正末云〕惭愧。〔唱〕他道玎玎珰珰说话。〔带云〕大人试听咱。〔唱〕他可敢说的个有根芽。
　　〔包待制云〕那厅阶下一个屈死的冤鬼。别人不见。惟老夫便见。兀那鬼魂。你有甚的冤枉事。你备细说来。老夫与你做主。〔魂子云〕孩儿每祖贯汴梁居住。遇着个贾半仙。算孩儿一卦。道有百日血光之灾。千里之外可躲。孩儿便辞别了父亲。一来贩些南货做买卖去。二来就躲灾逃难。且喜买卖称意。赚的五六个银子。转回家来。已是九十九日了。未满百日之期。不敢便归。因此在这四十里外瓦窑村盆礶赵家投宿。不意他夫妻两个。图了咱财。致了咱命。又将孩儿烧灰捣骨。捏成盆儿。其实好苦楚也。〔词云〕念孩儿避灾远出。做买卖他州外府。虽然赚百倍钱财。却受尽万般辛苦。转回来止隔得四十程途。权向这他家寄宿。夫妻每当夜生心。都狠毒如狼似虎。被杀死一命归阴。又将我烧灰捣骨。夹泥水捏做盆儿。送与那老张■〈忄敝〉古。何指望盛水盛汤。只要免夜盆不许。因此上玎玎珰珰。备将我衷情诉与。告你个青天老爷。替我这屈死冤魂做主。〔包待制云〕果然有这等冤枉事。张千。你去拿将盆礶赵夫妻两个一步一棍打将来者。〔张千云〕理会的。〔做出科叫云〕盆罐赵在家么。〔凈上云〕唤我的是那个。〔张千云〕你妻子在那里。〔凈云〕他是乐户。除名久了也。还要唤官身哩。〔张千云〕??。包爷有勾。快叫他出来。〔搽旦上云〕张千哥哥。一向不见你。怎么越狠了也。请家里待茶去。〔张千云〕包爷爷久等哩。行动些。〔做到禀云〕犯人当面。〔凈搽旦跪科〕〔包待制云〕兀那盆罐赵。你谋死杨国用。有人告你哩。〔凈云〕小人一家儿都是吃斋念佛的。并不曾谋死什么杨国用。不知那个是原告。等小人与他面对。〔包待制云〕是张■〈忄敝〉古告你。〔凈云〕你这老子好无礼也。我白白的送你一个夜盆儿。有甚的不是处。倒把人命来告我。思量扎诈我那。〔正末云〕你这贼汉。你当日与俺这盆儿时。俺道这盆声雌雌的不好。要另换一个。换了三次。你只把这盆儿与俺。拿回家来。被他哭哭啼啼打搅了一夜不曾得睡。这也罢了。害的俺满地都溺上尿。他玎玎珰珰的说起话来。道是怎么长。怎么短。都是你这盆儿说的。俺知道什么杨国用有五六个银子。你要谋他的。〔凈云〕难道这盆儿在我家不说话。到你家里便说起话来。我不信。〔搽旦云〕那有这等说话。敢是这老子要诈我只水缸哩。〔正末唱〕
　　【快活三】哎。你个盆赵大。怎看得俺似小娃娃。与了俺一个夜盆受用咱。倒着我躭惊怕。
　　【朝天子】盆儿也俺讨的到家。险将俺来諕杀。〔云〕大人不信。只差人看去。〔唱〕现如今一谜里尿胡下。〔包待制云〕那厮在窑中怎生杀人来。〔正末云〕大人。〔唱〕则他这瓦窑村更狠如蓼儿洼。你便是有官防难弹压。他杀坏了平人。烧做了片瓦。死魂灵都消化。你若要正法。直将他万剐。〔带云〕大人。〔唱〕这的也称不了那冤雠大。
　　〔凈云〕你要坐人死罪。怎凭得你口里说。你则教那盆儿玎玎珰珰的说。我纔心服。〔正末做敲科云〕一二三。盆儿也。〔魂子云〕盆礶赵。你夫妻两个。也有今日么。〔做打凈科〕〔凈云〕你不要执我。放我家去。做好事与你。包管得超度生天。我是有银子的人。决不赖你的。〔魂子打搽旦云〕你在我腿脡骨上加上几块硬柴。烧的我好苦也。〔搽旦做怕科云〕那时节你死也死了。有甚的苦。〔包待制云〕张千。选大棍子来。每人先打一百。取官绵纸一张。着司房责下口词。等他夫妻两个画了准伏。当堂判个斩字。即日押赴市曹。将他万剐千刀。凌迟处死。〔张千云〕理会的。〔做打科〕〔拿纸着凈画字科〕〔凈云〕我画我画。杀死杨国用是我来。谋他五六个银子也是我来。烧灰捣骨也是我来。捏做盆儿也是我来。当日睁着眼做。今日合着眼受。大嫂。只是带累了你。〔搽旦云〕开封府堂上除了杀则是打。料想把我烧灰捣骨。做盆儿不成。怕做甚的。杀了罢。杀了罢。〔丑扮刽子执刀押凈搽旦下〕〔魂子云〕我也到法场上看看。权做个监斩官去也。〔做叩谢包待制随下〕〔包待制云〕张千。你与俺将盆礶赵的家私尽数抄没。将来均分做两处。一半给赏张■〈忄敝〉古。见义当为。能代人鸣冤雪枉。一半给杨国用的父亲。作为养赡之资。并将这盆儿交付与他。携归埋葬。一面揭榜示众。通行知悉者。〔诗云〕不是孤家好杀人。从来王法本无亲。余资并给残年叟。虚冢能招既死魂。莫道一时无义士。肯令三尺有冤民。从今揭榜通知后。留与人间作异闻。〔正末叩头谢科云〕若不是大人呵。这冤枉事何时伸理。真个威德如天。非同小可也。〔唱〕
　　【四边静】念老汉苍颜白发。不为那冤魂也不到这府衙。〔带云〕你个包待制呵。〔唱〕威德无加。神鬼皆惊諕。从今后传播。天涯。做一段新奇话。
　　〔音释〕
　　拯音整　挝庄瓜切　押羊架切　■〈釒算斤〉闸上声　赡伤占切　蓦音卖　黑亨美切　职张耻切　笔邦美切　燥音灶　擦抽鲊切　猾呼佳切　搯强雅切　旋去声　出音杵　宿须上声　扎音扎　谜迷去声　压羊架切　法方雅切　剐音寡　令平声
　　题目　咿咿哑哑乔捣碓　
　　正名　玎玎珰珰盆儿鬼
　　玎玎珰珰盆儿鬼杂剧终

《元曲选》　冻苏秦衣锦还乡杂剧　（明）臧晋叔 编
　　冻苏秦衣锦还乡杂剧　　（元）无名氏 撰
　　●冻苏秦衣锦还乡杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　冰雪堂张仪用智　正名　冻苏秦衣锦还乡 
　　楔子
　　〔冲末扮孛老同搽旦卜儿净苏大大旦二旦上〕〔孛老云〕钱会说话。米会摇摆。无米无钱。失光落彩。老汉苏大公的便是。我在这苏家庄居住。嫡亲的六口儿家属。婆婆李氏。有两个孩儿。大的孩儿是苏梨。第二的孩儿是苏秦。有两房媳妇儿。那苏秦孩儿不肯做庄农人家生活。逐朝每日。则是要读书写字。他拜义了个哥哥。姓张名仪。他两个同堂学业。转笔抄书。他如今待要上朝进取功名去。苏梨。唤你两个兄弟出来。〔苏大云〕两个兄弟。父亲呼唤。〔正末扮苏秦同张仪上〕〔正末诗云〕三尺龙泉万卷书。老天生我竟何如。山东宰相山西将。彼丈夫兮我丈夫。小生姓苏名秦。字季子。这位哥哥是张仪。幼年间父母双亡。流落在我苏家庄上。和俺两个自幼读书。学成满腹文章。争奈功名未遂。如今七国纷争。正当招贤之际。小生待要进取功名去。不知张仪哥哥。你意下如何。〔张仪云〕兄弟说的是。咱两个到于草堂。辞别了父母。便索长行也。〔见苏大科〕〔苏大云〕两个兄弟。您来了也。等我报复去。〔见孛老科云〕父亲。两个兄弟来了也。〔孛老云〕着他过来。〔苏大云〕两个兄弟。您见父亲去。〔正末同张仪见孛老科云〕父亲母亲拜揖。〔孛老云〕孩儿免礼。〔张仪云〕父亲呼唤两个。有何分付。〔正末云〕父亲母亲。如今七国争雄。都下招贤之榜。您孩儿禀过父亲母亲。待和哥哥同去应举。那时节若得一官半职。回来改换家门。可不好那。〔孛老云〕张仪苏秦。你两个近前来。孩儿也。俺是庄农人家。一了说。若要富。土里做。若要饶。土里刨。依着我。你两个休去。则不如做庄农的好。〔卜儿云〕老的也。既然他两个要去。等他自措盘缠求官去来。省的在我耳朵根边。终日子曰子曰。伊哩乌芦的这般闹炒。倒也净办。〔孛老云〕婆婆。你也说的是。便好道心去意难留。留下结寃雠。您既然要去。您两个早些去罢。〔正末同张仪做拜科〕〔正末云〕父亲母亲。您孩儿若得了官呵。父亲是老评事。母亲便是老夫人。哥哥便是大官人。嫂嫂便是大夫人。我媳妇便是夫人县君也。〔苏大云〕兄弟。既今日夸了大口。俺一家儿都指望着你哩。〔孛老云〕我记着。你若得了官呵。我便是老评事。你母亲是老夫人。哥哥是大官人。嫂嫂是大夫人。你媳妇儿是夫人县君。你可着志者。〔正末云〕父亲。您孩儿留下四句诗。表我志气咱。〔诗云〕三寸舌为安国剑。五言诗作上天梯。青云有路终须到。金榜无名誓不归。父亲母亲。您则放心也。〔唱〕
　　【仙吕赏花时】凭着我七尺身驱八斗才。那怕他十谒朱门九不开。休想我白首困尘埃。凭着这兵书也那战策。〔孛老云〕孩儿。我则记着金榜无名誓不归。〔正末云〕父亲母亲。您放心也。〔唱〕我直着夺得一个可兀的锦标来。〔下〕
　　〔张仪云〕收拾琴剑书箱。上朝进取功名走一遭去也。〔下〕〔孛老云〕苏大。你两个兄弟去了也。〔苏大云〕都去了也。〔孛老诗云〕眼观旌节旗。耳听好消息。〔同下〕
　　〔音释〕
　　刨音袍　策钗上声
　　第一折
　　〔外扮王长者领家童上〕〔王长者诗云〕箱内绫罗库内珍。盈仓米麦广收屯。诗酒笙歌丛里过。在城几个富豪民。小生姓王名真。字彦实。乃弘农人也。幼习儒业。颇识诗书。后从商贾。专趋什一。家中颇有资财。郭外多增田土。只因平生忠厚。敬老怜贫。人口顺都称我做王长者。近来有一秀才。姓苏名秦。此人博古知今。真乃将相之器。奈时运未遂。在此店肆中安下。我着人去请他来共话。听其谈吐。少开茅塞。家童门首觑者。这早晚苏先生敢待来也。〔家童云〕理会的。〔正末上云〕小生苏秦是也。自离了家中。来到这秦国界上。弘农县店肆中安下。染了一场天行证候。不能进身。张仪哥哥等不的我。他先上朝取应去了。这里有一人。乃是王长者。数遍家着人来请小生。今日无甚事。须索相访走一遭去也呵。〔唱〕
　　【仙吕点绛唇】我又不会下贱营生。特的来上朝取应。离乡井。感的这时气天行。早是我身躭病。
　　【混江龙】俺把那指尖儿掐定。整整的二十年窗下学穷经。苦了我也青灯黄卷。悞了我也白马红缨。本待做大鹏鸟高抟九万里。却被这恶西风先摧折了六稍翎。端的是云霄有路难侥幸。把我在红尘中埋没。几能勾青史上标名。
　　〔云〕可早来到也。〔见家童科云〕敢问哥哥。长者在家么。〔家童云〕俺员外在。〔正末云〕报复去。道有苏秦在于门首。〔家童云〕老员外。有苏秦在于门首。〔王长者云〕道有请。〔家童云〕请进。〔做见科〕〔王长者云〕久闻先生大名。如雷贯耳。今日幸遇尊颜。实乃小生万幸。〔正末云〕量小生有何德能。敢劳长者如此用心也。〔王长者云〕敢问先生仙乡何处。因何至此。〔正末云〕小生洛阳人氏。〔王长者云〕久闻先生学成满腹文章。只合早早立身显姓。秉政临民。却还在此布衣之中。不图进取。当是为何。〔正末云〕长者不知。听小生慢慢的说一遍咱。〔唱〕
　　【油葫芦】难道我不想功名只这等。〔王长者云〕先生莫非是盘缠缺少么。〔正末唱〕但得个有盘缠便进程。〔王长者云〕先生若肯屈节于人。必有进步之日。〔正末唱〕我可也心高气傲惹人憎。因此上空囊那讨一文剩。只落的孤身干受十分冷。〔王长者云〕时值严冬天道。雪花初霁。风力犹严。先生你身上敢单寒么。〔正末唱〕昨日个风又起。今日个雪乍晴。则我这领破蓝衫刚有那一条囫囵领。那夜里不长叹到二三更。
　　〔王长者云〕可伤可伤。我看先生必有峥嵘之日。争奈时间寂寞。目下孤寒。居于旅店之中。困在尘埃之内。闷眠坐榻。倦对寒灯。不知连宵风雪。先生也会饮酒来么。〔正末唱〕
　　【天下乐】可正是酒冷灯昏梦不成。则我那通也波厅。通厅土坑冷。兀的不着我翻来覆去直到明。且休说冰断我肚肠。争些儿冻出我眼睛。〔王长者云〕如此般寂寞。先生你怎捱的这等寒苦也。〔正末云〕着长者便道恁的个苏秦。〔唱〕哎。我可什么画堂春自生。
　　〔王长者云〕在下聊备一杯淡酒。与先生荡寒。家童抬上果桌来者。〔家童云〕理会的。〔抬果桌上云〕老员外。果桌在此。〔王长者云〕将酒来。〔家童云〕酒到。〔王长者把盏科云〕斟的满者。先生请饮一杯。〔正末云〕长者先请。〔王长者云〕先生请。〔正末饮科〕〔王长者云〕久闻先生胸藏盖世文章。腹隐安邦妙策。我想太公未遇。持钓于渭水之滨。伍相含寃。吹箫在丹阳之县。后来兴师伐纣。万万载书史留名。报恨强吴。千千古丹青画像。据先生甘贫守困。待势乘时。所谓蛟龙得云雨。终非池中之物。且请开怀饮酒者。〔诗云〕文章锦绣满胸怀。知是天生冠世才。任使无心求富贵。终须富贵逼人来。〔正末唱〕
　　【元和令】你道我满胸中文学精。又道我有才华会施逞。可不道黄河有日也澄清。偏则是我五星。直恁般时乖运蹇不通亨。觑功名如画饼。
　　〔云〕长者。如今街市上有等小民。他道俺秀才每穷酸饿醋。几时能勾发迹。〔唱〕
　　【上马娇】那一个不把我欺。不把我凌。这都是冷暖世人情。直待将牙爪安排定。惊。方知道画虎恁时成。
　　〔王长者云〕肉眼愚民。不识高贤。正所谓燕雀岂知鸿鹄之志。无足怪也。〔正末唱〕
　　【后庭花】他他他沧海将升斗倾。泰山将等秤称。鳌鱼向池中养。凤凰在笼内盛。我如今眼睁睁。捱尽了十分蹭蹬。待要去做庄农。又怕悞了九经。做经商又没个本领。往前去赚入坑。往后来褪入井。两下里怎据凭。折磨俺过一生。
　　〔王长者云〕据先生怀才抱德。阔论高谈。未膺玉帛之求。且度虀盐之况。终有日时运亨通。封侯拜相。扬名六国。垂誉千秋。此乃有志者事竟成。大丈夫之所为也。先生。〔诗云〕你如今运不来兮命不通。寒窗经史用多功。有朝身挂黄金印。方表男儿志气雄。〔正末云〕长者。〔唱〕
　　【青哥儿】也是我那前程前程不定。百忙里揣摩揣摩踪影。还说甚有志的从来事竟成。〔王长者云〕先生。我想这先贫后富的古人。有伊尹躬耕。傅说版筑。冯驩弹铗。宁戚饭牛。孙膑刖足。百里奚卖身。古人尚然如此。先生必遂其愿也。〔正末唱〕想当初伊尹在莘野躬耕。傅说版筑劳形。冯驩弹铗知名。宁戚扣角歌声。孙膑足趾遭刑。百里奚陪嫁秦庭。这都自古豪英。个个白衣公卿。苏秦也是书生。偏我半生飘零。一世不得峥嵘。都则为命儿里注定在前生。〔带云〕长者。〔唱〕我待和谁争竞。
　　〔王长者云〕见今六国选用贤良。先生仗胸中虎略。凭腹内龙韬。但若投于一国。必然名扬天下。在下无物相赠。有春衣一套。鞍马一副。白银两锭。与先生权为路费。望乞笑纳。〔正末云〕长者。小生久困穷途。遇蒙厚赠。日后倘能发迹。必当重报。〔王长者云〕先生何出此言。岂不闻宝剑卖与烈士。红粉赠与佳人。以先生之才。怕不进取功名。易如拾芥。但恐礼物微鲜。不足供长途之费耳。〔正末唱〕
　　【赚煞尾】打灭了腹中饥。挣了身边冷。谢长者将咱厚赠。免的我流落穷途涕泪零。只今日便索长行。看鲰生。黄榜高登。博一个千万人中第一名。〔王长者云〕先生。此一去则要你着志者。〔正末唱〕我将这星辰再整。乾坤来扶定。〔王长者云〕先生。此一去投于何处。〔正末云〕小生往那里去的是。〔唱〕我只索去那虎狼丛里觅前程。〔下〕
　　〔王长者云〕苏先生去了也。据此人贯世文才。必然显名天下。家童快些安排酒殽。待我追至十里长亭。与苏先生饯行。走一遭去来。〔下〕
　　〔音释〕
　　屯音豚　躭音担　掐音恰　侥音交　剩音盛　囫音忽　囵音伦　峥音橙　嵘音横　荡汤去声　蹭妻邓切　蹬音邓　赚音湛　褪吞去声　铗音结　刖音月　竞其硬切　斋上声　鲰音邹　丛音从　觅音密　饯音践
　　第二折
　　〔孛老同卜儿领大旦二旦上〕〔孛老云〕老汉苏大公的便是。自从苏秦孩儿。和他那哥哥张仪。求官去了。许多时光景。音信皆无。也不知他流落在那里。时遇暮冬天气。风又大。雪又紧。十分寒冷。大的个孩儿。他撒和头口儿去了。媳妇儿。你旋锅儿里荡下些热汤。等苏大来家吃咱。〔大旦云〕理会的。〔正末上云〕小生苏秦是也。自从王长者赍发了我银两盘费鞍马。不想冻天行病证又发。盘缠又使的无了。可着我往那里去的是。我则索去家中。望父亲母亲走一遭去也呵。〔唱〕
　　【正宫端正好】叹书生。我这里便叹书生可兀的身无济。那里也荫子封妻。则俺那一般儿求仕的诸相识。他每都闪赚的我难回避。
　　【滚绣球】想着我去家来望发迹。定道是上青云可指日。又谁知遇天行染了这场儿病疾。险些儿连性命也不得回归。我苏秦也年纪呵近三十岁。文学呵又不是没得。可怎生不能图个荣贵。却教我满头家风雪凄凄。看别人峥嵘黄阁三公位。偏则我依旧红尘一布衣。怎不伤悲。
　　【倘秀才】我空走些千山万水。不得个一官也那半职。〔带云〕苏秦也。你不得官呵。休说那般大言波。〔唱〕你再休说金榜无名誓不归。我若见俺那高年父。和俺那大贤妻。〔带云〕苏秦。你得官来么。〔唱〕不倈你着我说一个甚的。
　　〔云〕我来到家门也。我待要过去来。父亲母亲道。苏秦你得官来么。可着我说甚的是。我待要不过去来。风又大。雪又紧。身上无衣。肚里无食。可着我往那里去的是。〔唱〕
　　【伴读书】我待去来终久则是他苗裔。待不去来便怎肯忘了恩义。想着我那父母情肠别不得。可知俺三从四德妻贤慧。却不道相随百步有这徘徊意。俺爷娘便怎肯出丑的这扬疾。
　　【笑歌赏】我待去来你觑我衣衫■〈衤蓝〉■〈衤蓝〉缕缕不整齐。待不去来则这里勿勿勿风共雪相摧逼。去不去三两次自猜疑。我我我突磨到多半晌走到他跟底。呀呀呀可怎生无一个睬我的。来来来我将这羞脸儿且揣在怀儿内。
　　〔云〕事已到此。无如之奈。且自过去咱。〔见科云〕父亲。您孩儿回来了也。〔拜科〕〔孛老转身科〕〔正末云〕母亲。您孩儿回来了也。〔做拜科〕〔卜儿转身科〕〔正末云〕父亲母亲都不理我。则望着中间里拜咱。〔做拜科〕〔孛老与卜儿同转身撞脸科〕〔正末云〕二嫂。我来家了也。〔二旦做织机科〕〔正末云〕可怎生都不言语那。〔唱〕
　　【滚绣球】这壁厢拜了一会。那壁厢问了一日。可怎生无一个将咱支对。则您这一家儿端的是嫌谁。〔孛老云〕嫌你嫌你。你可怎么不做官来。〔正末唱〕俺爹娘他须是老背悔。〔二旦云〕苏秦。你得了官来。那个嫌你。〔正末唱〕妻也你也好忒下的。〔大旦云〕苏秦。你选场中及第也不曾。〔正末唱〕你问我选场中及第来不曾及第。你不看见我马头前列两行家朱衣。〔孛老云〕苏秦。我问你。你当日不做庄农生活。则去读书。要做官。你跟的张仪去了许多时光景。你如今得了个甚么官来。〔正末唱〕我恰纔入门来休问荣枯事。可不道观着容颜兀的便得知。〔带云〕我这官职呵。〔唱〕大古里是箱儿里盛只。
　　〔孛老云〕苏秦。你将官来与我们看一看也好。〔正末云〕父亲母亲。您孩儿不曾得官。〔孛老云〕你去时节。夸尽大言。你说道金榜无名誓不归。你既不曾为官。你来家做甚么。〔正末云〕您孩儿得了一场冻天行病症。张仪哥哥等不的我先上朝取应去了。您孩儿回到家中。望父母来。〔孛老云〕噤声。怕猫拖了我。你官也不曾得做。今日这般穷身泼命的。你来俺家里做甚么。你快离了我这门。再踏着我这门呵。我决打三百黄桑棒。你出去。你出去。〔正末云〕您孩儿出去则便了也。母亲劝一劝儿波。〔卜儿云〕老的。也看我的面皮。着孩儿在家中住到来春。再着孩儿应举去。做一个官回来罢。〔孛老云〕你靠后。省的什么。〔大旦云〕公公依着婆婆的说话。着叔叔过了冬呵。来春再取应去。〔孛老云〕你婆婆劝。我尚然不听。小孩儿家那里有你说处。靠后。〔正末见大旦科云〕嫂嫂。我腹中饥馁。身上单寒。做些儿热茶饭与我吃咱。〔大旦云〕我有什么茶饭在那里。〔正末见二旦科云〕二嫂。你有茶饭与我吃些儿去呵。〔二旦云〕苏秦。你问我要茶饭吃。你是为官的人。吃堂食。饮御酒。你怎吃的这粗茶淡饭。休道是没有。便有那茶饭呵。你也吃不的哩。〔正末唱〕
　　【朝天子】嗨。这婆娘的见识。所为。〔带云〕苏秦也。今日回来。做妻子的也来讥诮着。〔唱〕他怕道冷茶饭伤脾胃。〔二旦云〕苏秦。你这一去。怕不得了官也。〔正末唱〕你常好是立儿不觉坐儿饥。枉使会拖刀计。〔二旦云〕你当初去时。则要做官。到今日官在那里。〔正末唱〕你问我官在那里。教我说个甚的。可兀的干受了你这一肚皮腤■〈臜，日代贝〉气。〔二旦云〕休说父母怪你。我见了你也害羞哩。〔正末唱〕俺嫂嫂也不为炊。妻也不下机。哎哟天那我这里便则落的那几点儿凄惶泪。
　　〔二旦云〕苏秦。你不得官呵。当初说甚么来。〔正末唱〕
　　【四边静】我想着那当初一日。〔二旦云〕可不道金榜无名誓不归。〔正末云〕苏秦也。你料着不得官呵。休说那般大言波。〔唱〕你再休说道是金榜无名誓不归。〔二旦云〕你这些时在那里那。〔正末唱〕我在那弘农县里。〔二旦云〕在那里做些甚么。〔正末唱〕无靠无依。枉受尽多狼狈。罢罢罢我男子汉身长七尺宁死也做一个不着家乡的鬼。
　　〔二旦云〕苏秦。我待不与你些茶饭吃来。争奈俺那夫妻肠肚。又过不去。待与你些吃来。又怕公婆怪我。你在这门首躲着。我与你些热茶饭吃咱。〔正末做吃饭科〕〔苏大上云〕甚么人吃我家的饭哩。〔见科〕〔正末云〕哥哥。是您兄弟苏秦来家了也。〔苏大云〕是苏秦回来了。你做了官么。〔正末云〕哥哥。您兄弟染了一场冻天行病症。不曾进取功名去。〔苏大云〕你不曾为官呵。着我做甚么大官人。干着我买了个唐帽在家。安了许多时。你着我那里发付。亏你不羞。你还拏我的饭碗吃。快出去。快出去。〔正末出门科云〕罢罢罢。我冻死饿死再不上你门来也。〔唱〕
　　【煞尾】盼的是冬残晓日三阳气。不信我拨尽寒垆一夜灰。我则今番到朝内。脱白襕换紫衣。两行公人左右随。一部笙歌出入围。马儿上簪簪稳坐的。当街里劬劬恁炒戚。亲爷亲娘我也不认得。〔带云〕苏秦得了官也。着孩儿家里来。〔唱〕那其间我直着你手拍着胸脯恁时节悔。〔下〕
　　〔孛老云〕苏大。你见你兄弟苏秦来么。〔苏大云〕苏秦去了也。〔孛老云〕孩儿。你好歹也。我一时恼怒。你就没一个劝我一劝的。我便一时间把孩儿赶将出去了。您也留他一留。怕做什么。婆婆。你赶苏秦孩儿去。〔卜儿云〕老弟子孩儿。头里我劝你时。抢白的我没是处。如今孩儿去了也。大风大雪里。可着我赶他。着我那里赶他去。〔卜儿做出门科云〕苏秦。你父亲着你家来。老弟子孩儿。他去的远了也。〔孛老云〕婆婆。孩儿真个去了也。婆婆。想着你受千辛万苦。怎生抬举他来。他今日撇了俺老两口儿去了呵。〔诗云〕不由我哭哭啼啼。思量起雨泪沾衣。且休说怀躭十月。只从小偎干就湿。几口气抬举他偌大。恰便似燕子衔食。今日个捻他出去。呸。那里也孟母三移。苏大。赶你兄弟去。〔苏大云〕理会的。〔出门叫科云〕兄弟。你且回家里来呀。他去的远了也。〔见科云〕父亲。兄弟去的远了也。〔孛老云〕哦。去的远了也。大的儿你来。可不道兄弟如同手足。手足断了再难续。你和苏秦两个指头儿般弟兄。你怎便忍的看他去了。我说与你。〔诗云〕共乳同胞本一身。犹如枝叶定连根。门户兴衰须并守。祖宗田产莫争分。禽逢水食犹相唤。岂可人为资财便没恩。只你那碗剩饭残羹能值几。呸。早忘了脚踏头稍兄弟亲。大的个媳妇。赶你小叔叔去。〔大旦云〕理会的。〔出门科云〕小叔叔。你回家里来罢。呀。他去的远了也。〔见科云〕公公。小叔叔去的远了也。〔孛老云〕哦。去的远了也。但凡人家不和。皆起于妯娌争长竞短。分门各户。都是您这妇人家做出来的。做哥哥的要打要骂。你只该劝你那丈夫便好。你倒走将来火上浇油。〔大旦云〕公公。您媳妇儿怎么敢。〔孛老云〕噤声。〔诗云〕他弟兄从来不疎。况堂上现有公姑。做哥哥的很着要打。你也去夺了碗大叫高呼。逼的他忍饥受冷。并不敢半句支吾。俺苏秦也做不的孙二。你这做嫂嫂的。呸。你可甚杨氏女杀狗劝夫。小媳妇儿。你赶你丈夫去。〔二旦云〕父亲。你媳妇儿不曾敢留下苏秦。他去的远了也。〔孛老云〕是真个去的远了也。他每都不晓事。你须是他的结发夫妻。你该留他一留。媳妇儿。你好下的也。〔诗云〕做甚一家骨肉尽生嗔。都只为那不图家业恨苏秦。虽然堂上公婆亲做主。你也不合容他便出门。只今强扶鸡骨投何地。你敢巧画蛾眉别嫁人。万一将他逼去饥寒死。呸。可不道的一夜夫妻百夜恩。〔卜儿云〕老贼。这都是你的不是。你埋怨那别人做甚么。〔词云〕不是我炒炒闹闹。痛伤情搥胸跌脚。那苏秦不得官羞归故里。怎当的一家儿齐攒聒噪。做爷的道学课钱几时挣本。做媳妇的道想杀我也五花官诰。做哥的纔入门便嗔便骂。做嫂嫂的又道是你发迹瓮生根驴生笄角。老贼你道再回来我决打你二百黄桑棍。可甚的叫做父慈子孝。俺一家儿努眼苫眉。只待要逼苏秦险些上吊。这早晚不知大雪里跌倒在那个墙边。教我着谁人访寻消耗。不争冻饿死了俺这卧冰的王祥。兀的不没乱杀你那太公家教。苏秦儿也。则被你痛杀我也。〔同下〕
　　〔音释〕
　　赍音跻　疾精妻切　十绳知切　得当美切　职张耻切　的音底　■〈衤蓝〉音蓝　逼音彼　日人智切　行霞浪切　只张耻切　识伤以切　腤音庵　■〈臜，日代贝〉音簪　吃音耻　尺音耻　劬音渠　戚仓洗切　湿伤以切　食绳知切　妯音逐　娌音里　脚音皎　笄音肌　角音皎　苫声占切
　　第三折
　　〔外扮张仪领陈用张千上〕〔张仪诗云〕龙楼凤阁九重城。新筑沙堤宰相行。我贵我荣君莫羡。十年前是一书生。下官张仪是也。自与兄弟苏秦。在弘农店肆中分别之后。到于咸阳。见了秦主。献上三策。十分当意。即授小官咸阳令尹。不数月间。升迁右丞相之职。我想兄弟一别。早已三年光景。时常切切在心。未敢有忘。竟不知我兄弟可曾进取功名也。还是那流落四方。这两个孩儿。一个是陈用。一个是张千。那陈用孩儿。家私里外。都是他管理。张千跟随着下官衙门办事。时遇暮冬天道。纷纷扬扬。下着国家祥瑞。张千门首觑者。看有甚么人来。报复我知道。〔张千云〕理会的。〔正末上云〕小生苏秦。家中望父亲母亲去来。不想父母将我赶出家门。听知的张仪哥哥。做了秦邦右相。我去那里图个进身。便不然也好借些盘缠。去游说各国。苏秦。你好命薄也呵。〔唱〕
　　【南吕一枝花】如今那有才学的受困穷。几时得居要路为卿相。我想那耕牛无宿料。仓鼠可兀的有余粮。十载寒窗。捱不出虀盐况。怎生那风共雪缠的我慌。则他好茶饭不济饥肠。这破衣衫偏歇着我脊梁。
　　【梁州第七】我要吃呵也无那珍馐百味。要衣呵也无那罗锦千箱。这生涯都在那长街上。我可也又无甚资本。又不会做经商。止不过腕悬着灰罐。手执着毛锥。指万物走笔成章。有那等不晓事的倒将我来呸抢。刬的来着我冻剥剥靠着这卖文为活。穷滴滴守着这单瓢也那陋巷。天那我几时能勾气昂昂博得这衣锦还乡。这厢。那厢。为功名不遂离乡党。合着眼到处里撞。走尽西秦一地方。倒陪了些琴剑书囊。
　　〔正末做见张千科云〕哥哥拜揖。那里是张丞相的第宅。〔张千云〕则这个门楼便是。〔正末云〕哥哥。你在这里做甚么勾当。〔张千云〕则我便是丞相爷把门的。叫做张千。〔正末云〕生受哥哥。替我报复去。道有苏秦在于门首。〔张千云〕你是苏秦。则这里有者。〔张千报科云〕禀相公得知。有苏秦在于门首。〔张仪云〕是谁。〔张千云〕是苏秦。〔张仪云〕他说是苏秦。〔张千云〕他说是苏秦。〔张仪云〕下官语未悬口。兄弟至此也。我接待兄弟去。〔做沉吟科〕〔复坐云〕张千。苏秦有甚鞍马步从。〔张千云〕无什么鞍马步从。身上好生褴缕。〔张仪云〕哦。元来我兄弟还在布衣之中。则除是这般。陈用。你近前来。〔打耳喑科〕〔陈用云〕您孩儿知道。〔下〕〔张仪云〕张千。你对他说去。他不自家过来。待着老夫接待他么。〔正末云〕俺哥哥听的我来。这场管待也非同小可。〔张千云〕兀那秀才。〔正末云〕您丞相说什么来。〔张千云〕俺丞相爷说来。你不自家过去。敢待着俺丞相爷接待你那。〔正末云〕他是我的哥哥。我是他的兄弟。我自过去怕做什么。〔正末做见科云〕哥哥多时不见。兄弟有一拜。〔张仪云〕住者。休拜。〔正末云〕为什么。〔张仪云〕张千。将我那拜褥来。〔正末云〕要那拜褥怎么。〔张仪云〕则怕展污了你那锦绣衣服。〔正末云〕可早一句儿也。哥哥。受您兄弟几拜。〔做拜科〕〔张仪云〕兄弟免礼。我与你分别之后。一向在于何处。〔正末云〕您兄弟在店肆中安下。染了一场冻天行证候。不能进身也。〔张仪云〕曾到家中见父母来么。〔正末云〕也曾回到家中望父母去来。〔张仪云〕父母见了你欢喜么。〔正末云〕哥哥。俺父母大风雪里。将您兄弟赶将出来也。〔张仪云〕父母可也不是。见你这等峥嵘发达的孩儿。可怎生赶将出来。兄弟。你这一来为何。〔正末云〕听知哥哥做了秦邦丞相。一径的投奔哥哥来。您兄弟有一首诗。哥哥试看咱。〔张仪云〕有一首诗。将来我试看咱。〔正末做递诗科〕〔张仪做接看科〕〔诗云〕一声雷动震云门。散作阳和天下春。池内龙腾千尺水。厅前花发几枝新。已知兄长官阶贵。曾受皇家勅赐恩。世事升沉如转盼。算来由命不由人。〔张仪背云〕兄弟。你将这段心思。留在那万言策上。愁甚么不坐于都堂。可来我根前献诗。兄弟你错用了心也。〔回云〕兄弟。您哥哥做了秦邦右相。屈于一人之下。坐于百僚之上。你见我这正厅上安着二十四把交椅。可都是公卿每坐处。你是个白衣人坐着。外人观看不雅相。这里你也难坐。张千。打扫冰雪堂者。那里管待兄弟。〔正末云〕哥哥。则这里坐罢。没来由去那冰雪堂做什么。〔张仪云〕兄弟也。那里正好管待你这秀才每。跟我来。〔做走科〕〔正末做到冰雪堂冷科云〕勿勿勿。〔张仪云〕张千开了那门者。〔张千云〕理会的。〔做开门冷科〕〔张仪云〕是有些儿冷。兄弟请坐。张千将那四面的吊窗都与我推开。将那雪都与我打扫。将来堆在四面。着几个祗从人搅动那风车者。〔张千云〕理会的。〔做打扫雪科〕〔正末云〕住者。〔唱〕
　　【贺新郎】大开东阁挂起那西窗。〔张仪云〕兄弟。你不知您哥哥做秦邦右丞相。坐于八位之上哩。〔正末唱〕许来大八位里官人。可怎生无他那半盆儿火向。〔张仪云〕男子汉家有甚么冷。可怎生要向火。〔正末唱〕觑了这炎汉嘴脸何兴旺。真乃是国家栋梁。可正是画堂别是风光。将来的茶饭不准备。则我这盘缠不商量。〔张仪云〕张千。四下里搅动那风车者。〔正末唱〕可怎生风神王都聚在你这前厅上。〔张仪云〕兄弟。我与你拂尘咱。〔正末唱〕早难道洗尘斟玉斝。〔张仪云〕张千。唤几个歌儿舞女来伏侍兄弟咱。〔正末唱〕兀的是开宴出红妆。
　　〔张仪背云〕张千。你近前来。我分付你。你将两壶酒来。我吃的酒放热着。苏秦的那壶酒。去那大雪里冰一冰。再着上些雪在里面。先将那冷酒来。〔张千云〕理会的。〔张千拏酒科云〕酒到。〔张仪云〕将酒来。兄弟满饮一杯。〔做递酒科云〕〔正末云〕哥哥先饮。〔张仪云〕兄弟先饮。〔正末唱〕
　　【隔尾】我喜则喜一盏琼花酿。恨则恨十分他这个冰雪般凉。〔张仪云〕这一杯酒。与兄弟荡寒咱。〔正末唱〕你待与我荡寒呵你着那祗候人荡一荡。〔张仪云〕兄弟吃了者。〔正末唱〕小生咽下去怎当。冰断我这肚肠。〔带云〕哥哥先饮。〔唱〕这一盏酒推辞了多半晌。
　　〔张仪云〕兄弟。你不饮酒。小后生家腊月里吃了冷酒。开春来不害眼。兄弟你敢冷么。〔正末云〕可知冷哩。〔张仪云〕你可不早说。张千。将我的绵团袄来。〔张千递袄科云〕理会的。袄在此。〔张仪做接科云〕将来。将来。兄弟。你见这绵团袄么。〔正末云〕你兄弟见。〔张仪云〕你冷么。〔正末云〕你兄弟冷。〔张仪云〕你真个冷。〔正末云〕你兄弟真个冷。〔张仪云〕你冷我也冷。〔张仪做自穿袄科云〕兄弟你肚里饥么。〔正末云〕可知饥哩。你兄弟还不曾吃饭。〔张仪云〕兄弟你可不早说。张千。你近前来。我分付你。〔背云〕我的馒头粉汤蒸的热。着苏秦吃的馒头。是那二年前祭丁的冷馒头。放在他根前。粉汤里面放上些冰凌与他食用。〔张千云〕理会的。〔做下汤科〕〔张仪云〕兄弟也。先请些儿粉汤。〔正末云〕你兄弟吃。〔做吃汤科云〕奇怪。可怎生粉汤里面都是些冰凌。〔张仪云〕兄弟。请个馒头儿者。〔正末做劈开科云〕我吃这馒头咱。你兄弟敢问么。〔张仪云〕兄弟你问什么。〔正末云〕咱与哥哥别了几时也。〔张仪云〕兄弟。咱离别了三年也。〔正末云〕嗨。可早三年也。好硬馒头。张仪。你是何道理。〔张仪云〕你不是苏秦。〔正末云〕你怎敢呼我的名。〔张仪云〕你怎敢道我的姓。〔正末云〕张仪你听者。〔唱〕
　　【絮虾蟆】只为你个同窗友做头厅相。因此上我心中自酌量。这交情非比泛常。好做十分倚仗。撇下父母在堂。远远特来相访。吟就新诗一章。诉说飘零异方。必然见我感伤。不惜千金治装。岂知你故人名望。也不问别来无恙。放下一张饭床。上面都没摆当。冷酒冷粉冷汤。着咱如何近傍。百般妆模作样。讪笑寒酸魍魉。甚勾当。来来往往。张张狂狂。村村棒棒。〔张千喝科云〕点汤。〔正末唱〕哎。又要你走将来走将来便雪上加霜。忒颓慌。〔正末云〕张仪。〔张仪云〕苏秦。〔正末唱〕这都是剥民脂膏养的能豪旺。腌情况。甚纪纲。只我在你行。待将些寒温话讲。〔带云〕抬了去者。〔唱〕须不是告什么从良。
　　〔张仪云〕这厮原来酒后无德。撒酒风那。〔正末云〕张仪。你有什么好文章。〔张仪云〕苏秦。我的文章不如你呵。怎得做秦邦丞相。张千喝点汤。〔张千云〕点汤。〔正末唱〕
　　【牧羊关】你比我文学浅。〔张千云〕点汤。〔正末唱〕我比你只命运囊。〔张千云〕点汤。〔正末唱〕你苟图些紫绶金章。〔张千云〕点汤。〔张仪云〕我则理会的见世生苗。〔正末唱〕赤紧的见世生苗。〔张千云〕点汤。〔正末唱〕我则理会的埋根千丈。〔张千云〕点汤。〔张仪云〕你骂大官的。得什么罪过。〔正末唱〕止不过恶大官吃八十棒。〔张千云〕点汤。〔正末唱〕须不是我见小利闹一千场。〔张千云〕点汤。〔正末唱〕俺两个纔厮挺纔厮挺。〔张千云〕点汤。〔正末唱〕唗。你敢也走将来喝点汤喝点汤。
　　〔云〕点汤是逐客。我则索起身。〔张千云〕点汤。〔正末云〕我下的这厅阶来。〔张千云〕点汤。〔正末云〕我来到这门楼底下。〔张千云〕点汤。〔正末云〕这门楼底下也喝点汤。〔张千云〕点汤。〔正末云〕男子汉顶天立地。几曾受这般耻辱来。罢罢罢。不如就这仪门底下。解下我系腰带儿。觅一个死处。〔陈用冲上云〕住住住。蝼蚁尚且贪生。为人怎不惜命。敢问贤士为什么在这儿门底下寻觅自尽。〔正末云〕哥哥。你不知这张仪和我是八拜交的朋友。我和他同共应举来。小生命薄。落在店肆中安下。染了一场冻天行的证候。不能进身。他如今得了官。我特地投奔他来。他将那冷酒冷馒头羞辱我。我受不过他的气。因此上觅一个死处。〔陈用云〕恁的呵。是我家丞相爷的不是了。贤士。你则这里有者。待我将的来。你看这白银二锭。春衣一套。鞍马一副。赍发贤士。权为路费。休嫌轻薄。若得官呵。莫便忘了我陈用也。〔正末云〕哥也。你是谎那可是真个。〔陈用云〕贤士。我陈用岂敢说谎。〔正末云〕苏秦也。知他是睡里也是梦里。〔唱〕
　　【幺篇】他赍发了我银两锭。我恰便似梦一场。着苏秦死生难忘。他是个祗候人的所为。可有那孟尝君的这度量。张仪也。你便头顶着军司库。脚踹着万年仓。说不尽宰相多荣贵。我苏秦也男儿当自强。
　　〔正末云〕哥。我拏着你这两锭白银。再过去羞那厮一场。〔陈用云〕好好好。贤士你过去。〔正末做见张仪科云〕张仪你看。〔张仪云〕你不是苏秦。两个手里拏着许多东西。莫不是那里偷将来的。〔正末云〕我偷了你的来。你听者。我久后得官呵。必不在你之下。〔张仪云〕你怎生能勾为官。我量着你一世儿不能发迹。你若能勾发迹呵。〔诗云〕则除是驴生筓角瓮生根。天教穷断脊梁筋。小物不堪成大用。苏秦则是旧苏秦。快出去。快出去。〔正末唱〕
　　【黄锺尾】罢罢罢凭着我胸中豪气三千丈。笔下文才七步章。亲不亲。是乡党。若今番。到举场。将万言书。见帝王。插宫花。饮御觞。伞盖下。马儿上。请哥哥。再相访。我言语。不虚诳。这赍发。这觑当。两锭银。重百两。遮莫便十年呵休想我贵人多忘。将你一个山海也似大恩人〔云〕哥。你叫做陈用。〔唱〕我苏秦长则个今日般想。〔下〕
　　〔张仪云〕陈用。苏秦去了也。〔陈用云〕他去了也。〔张仪云〕陈用。他敢有些儿怪我么。久巳后着他谢我也则是迟哩。〔同下〕
　　〔音释〕
　　斝音贾　酿泥降切　晌音赏　讪山去声　魍音罔　魉音两　腌掩去声　诳光去声
　　第四折
　　〔孛老同卜儿领苏大大旦二旦上〕〔孛老云〕老汉苏大公便是。自从将我那苏秦孩儿赶将出去。可早许多时光景。音信皆无。知他在那里。苏大孩儿。你打听你兄弟的音信。可是有也是无。〔苏大云〕父亲。你着我那里打听去。〔张千上云〕自家张千的便是。奉苏秦元帅将令。前去苏家庄取讨锅瓮槽■〈釒算斤〉去。问人来。则这里便是苏家门首。里面有人么。〔苏大云〕什么人唤门。我开开这门试看咱。哥哥。做什么。〔张千云〕我奉苏元帅将令。问你要锅瓮槽■〈釒算斤〉。驿亭中使用。不要悞了。〔苏大云〕哥哥。那苏元帅敢是苏秦么。〔张千云〕■〈口退〉。元帅的名讳。你怎敢轻道。快些取那锅瓮槽■〈釒算斤〉出来。我要回元帅的话去也。〔下〕〔苏大云〕父亲。你欢喜咱。原来苏秦兄弟。做了元帅。见在驿亭中安下哩。〔孛老云〕孩儿也。是真个么。婆婆。苏秦孩儿得了官也。俺一家牵羊担酒。直至驿亭中认苏秦孩儿去来。〔卜儿云〕俺同去来。〔同孛老苏大大旦二旦下〕〔正末扮官人领张千上云〕某乃苏秦是也。自到赵国游说一举成名。为某文安社稷。武定干戈。着我历说韩魏燕齐楚五国。如今官封六国都元帅。衣锦还乡。谁想我苏秦有这一日也呵。〔唱〕
　　【双调新水令】谢当今圣主重贤臣。我争些儿有家难奔。恰便似旱苗纔得雨。枯树恰逢春。受尽了万苦千辛。苏秦也常记得求官去那时分。
　　〔孛老同卜儿领苏大大旦二旦上〕〔孛老云〕老汉苏太公的便是。领着俺一家儿。直至驿亭中认孩儿去来。可早来到门首也。令人。报复去。道有元帅的老相公同母亲哥哥嫂嫂夫人都在于门首。〔张千云〕喏。报的元帅得知。有老相公同家眷来了也。〔正末云〕什么老相公。着他过来。〔张千云〕理会的。着过去。〔孛老同众做见科云〕孩儿也。我道你不是个受贫的。〔正末云〕谁是你的孩儿。〔孛老云〕你是我的孩儿。你得了官。你怎生不回家里去。〔正末云〕兀那老儿。你是什么人。〔孛老云〕我是你父亲。你如今得了什么官来。〔正末云〕我做了六国都元帅。〔孛老云〕似你这等峥嵘。与我父母增多少光彩。好儿也呵。〔正末唱〕
　　【步步娇】怎消的父亲母亲将孩儿认。〔孛老云〕孩儿家去来。在驿亭中做什么。〔正末唱〕我为甚馆驿里权安顿。当日个父亲行得处分。恰便似经板儿由然在心印。〔孛老云〕孩儿。旧话休题。〔正末云〕父亲你不道来。〔孛老云〕我道什么来。〔正末唱〕我若是踏着你正堂门。我其实怕打那二百黄桑棍。
　　〔孛老云〕是老汉的不是了。〔正末云〕张千。都与我抢出去。〔张千云〕理会的。〔做抢科云〕出去。〔孛老云〕婆婆。孩儿不肯认我父母。可怎生是了也。〔张仪领陈用上云〕小官张仪是也。听知的苏秦兄弟。做了六国都元帅。差人持千金来。谢弘农县主人王真。又打一封战书。要来伐我秦国。这个是明明记着冰雪堂的雠恨。若待他兵马到来。那时晚矣。如今趁他衣锦还乡。在洛阳驿亭中安下。我特地探望他一遭去。说开此事。多少是好。迤■〈辶里〉而来。可早到了也。令人。接了马者。〔做见孛老卜儿科云〕兀的不是父亲母亲哥哥嫂嫂都在这里。〔孛老云〕原来是张仪孩儿那。〔张仪云〕父亲曾过去认你孩儿来么。〔孛老云〕恰纔俺都过去认孩儿来。他坚意不肯认俺。把俺一家儿都赶将出来了。〔张仪云〕父亲母亲哥哥嫂嫂且放心者。待您孩儿过去。他必然认了也。〔孛老云〕为甚么你过去便认你。〔张仪云〕想着我冰雪堂那场好管待。他怎么不认。令人。报复去。道有秦丞相张仪。来见元帅。〔张千云〕喏。报的元帅得知。有秦丞相张仪来了也。〔正末云〕你说去。他不自过来。等我接待他怎的。〔张千云〕奉俺元帅将令说。你不自过去。等俺元帅接待你怎的。〔张仪云〕他早还了我一句儿也。〔见科云〕元帅。我说你不是受贫的人。多时不见有一拜。〔正末云〕住者。你且休拜。〔张仪云〕元帅怎的。〔正末云〕张千将拜褥来。〔张仪云〕要那拜褥做什么。〔正末云〕则怕展污了你那锦绣衣服。〔张仪云〕他不曾忘了一句。〔正末唱〕
　　【川拨棹】便待要献殷勤。笑吟吟叙弟昆。我那时衣不遮身。今日个驷马雕轮。公吏每忙跟。兀良胁底下插柴内忍。全不想冰雪堂无事哏。
　　【七弟兄】我这里动问。你是甚人。〔张仪云〕我是你哥哥张仪。〔正末云〕我道你是谁那。〔唱〕元来你是那孟尝君。想蛟龙未得风雷信。定道是泥蟠无日上青云。也似俺书生怎脱凄凉运。
　　【梅花酒】呀。我直捱到这地分。在野店荒村。被疾病缠身。举目也那无亲。只有你你你张仪是故人。因此上我我我千里远投奔。怕不的有黄金济我贫。岂知你倚恃着做官尊。觑朋友若遗尘。没半点话温存。讪笑的我不成人。定饿死做异乡魂。到今日也跳龙门。
　　〔云〕张仪。你不道来那。〔张仪云〕元帅。我道什么来。〔正末唱〕
　　【喜江南】呀。莫不我驴生筓角瓮生根。你觑波莫不我穷断脊梁筋。苏秦只是旧苏秦。今日个证本。想皇天也不负读书人。
　　〔正末云〕张千。与我抢出去。〔张千做抢科云〕理会的。出去。〔张仪云〕住者。你强杀者波。则是个兵马大元帅。我歹杀者波。我是个秦国右丞相。怎么抢我出去。我这里坐不的一坐。陈用。将交床来我坐。〔陈用云〕交床在此。〔正末云〕谁是陈用。〔陈用见科云〕小人便是陈用。〔正末云〕哥哥你请坐。受我几拜咱。〔做拜科〕〔唱〕
　　【沽美酒】我须是钱亲人不亲。〔陈用云〕元帅。折杀小人也。〔正末唱〕追富来不追贫。他是一个紫衫银带的祗候人。他倒肯怜咱困窘。赍发与雪花银。
　　【太平令】赍发的我功名有准。多谢你个山海也似深恩。你便待佯推佯逊。我怎肯不瞅不问。常言道远亲近邻。不如你这对门。哥也着小生一言难尽。
　　〔张仪云〕苏秦。你是何相待有父亲母亲哥哥嫂嫂和下官来认。你都不肯认。你做的个轻呵轻君子。重呵重小人。我歹杀者波。是秦邦右丞相。陈用强杀者波。则是个泥鞋窄袜走立公人。你是何相待也。〔正末云〕他是我大恩人。〔张仪云〕他怎生是你大恩人。〔正末云〕当此一日。我投奔你来。你将那冷酒冷粉冷馒头。羞辱我那一场。我受不的你那气。出到门楼底下觅个死处。若不是陈用救了我性命。赍发我两锭花银。今日怎能勾做官。因此上他是我的大恩人。〔张仪云〕原来是这等。兄弟你认我不认我。〔正末云〕我不认你。〔张仪云〕陈用你不说等甚么哩。〔陈用云〕元帅。便好道人不说不知。木不钻不透。冰不掿不寒。胆不尝不苦。我如今从头儿说破与元帅得知。〔诗云〕小人一一说真情。元帅从头听事因。当初故意相轻慢。登时忿怒便离门。暗把行装齐备下。故使陈用将来假做恩。我本是泥鞋窄袜公人辈。那里取一套春衣两锭银。若不是秦邦右相瞒天智。怎能勾虎符金印到家门。〔正末云〕元来如此。则被你瞒杀我也。哥哥。〔张仪云〕则被你傲杀我也。兄弟。父亲母亲都在门首。你因何不认他。〔正末云〕请父母兄嫂妻儿都过来。〔孛老入见科云〕孩儿。兀的不欢喜杀老汉也。〔正末做拜认科〕〔唱〕
　　【鸳鸯煞】想当初风尘落落谁怜悯。到今日衣冠楚楚争亲近。畅道威震诸侯。腰悬六印。也索把世态炎凉。心中暗忖。假使一朝马死黄金尽。可不的依旧苏秦。做陌路看承被人哂。
　　〔张仪云〕天下的喜事。无过父子兄弟夫妇团圆。杀羊造酒。做一个庆喜的筵席者。〔诗云〕六国从横将相权。文才武略几人全。归来果佩黄金印。一家骨肉永团圆。
　　〔音释〕
　　■〈釒算斤〉查察切　迤音移　■〈辶里〉音里　哏很平声　瞅音揪　掿女角切
　　题目　冰雪堂张仪用智　
　　正名　冻苏秦衣锦还乡
　　冻苏秦衣锦还乡杂剧终

《元曲选》　风雨像生货郎旦杂剧　（明）臧晋叔 编
　　风雨像生货郎旦杂剧　　（元）无名氏 撰
　　●风雨像生货郎旦杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　抛家失业李彦和　正名　风雨像生货郎旦 
　　第一折
　　〔外旦扮张玉娥上云〕妾身长安京兆府人氏。唤做张玉娥。是个上厅行首。如今我这在城有个员外李彦和。与我作伴。他要娶我。怎奈我身边又有一个魏邦彦。我要嫁他。听知的他近日差使出去。我已央人寻他去了。这早晚敢待来也。〔凈扮魏邦彦上诗云〕四肢八节刚是俏。五脏六腑却无才。村在骨中挑不出。俏从胎里带将来。自家魏邦彦的便是。这在城有个上厅行首张玉娥。我和他作伴多时。他常要嫁我。今日他使人来寻我。不知有甚事。须索见他去来。〔做见科云〕大姐。你唤我做甚么。〔外旦云〕魏邦彦。我和你说。听知的你出去打差。如今有这李彦和要娶我。我和你说的明白。一个月以里。我便嫁你。一个月以外。我便嫁别人。你可休怪我。〔凈云〕你也说的是。我今日去。准准一个月。我便赶回来也。我出的这门来。〔外旦云〕呀。可早一个月也。〔凈回云〕你这说谎的弟子。〔下〕〔外旦云〕魏邦彦去了也。怎生不见李彦和来。〔冲末扮李彦和上诗云〕耕牛无宿草。仓鼠有余粮。万事分已定。浮生空自忙。自家长安人氏。姓李名英。字彦和。在城开着座解典铺。嫡亲的三口儿家属。浑家刘氏。孩儿春郎。年纔七岁。有妳母张三姑。他是潭州人。在城有个上厅行首张玉娥。我和他作伴。他一心要嫁我。我一心待娶他。争奈我浑家不容。我今日到他家中走走去。〔做见科云〕大姐。这几日不曾来。休怪。〔外旦云〕有你这样人。我倒要嫁你。你倒不来娶我。〔李彦和云〕也等我拣个吉日良辰。好来娶你。〔外旦云〕子丑寅卯。今日正好。只今日过了门罢。〔李彦和云〕大姐。待我回去。和大嫂说的停当。纔来娶你。我如今且回我那家中去也。〔下〕〔外旦云〕我要嫁他。他倒不肯。只今日我收拾一房一卧。嫁李彦和走一遭去。〔下〕〔正旦扮刘氏领倈儿上云〕妾身姓刘。夫主是李彦和。孩儿春郎。年纔七岁。开着座解典库。俺夫主守着个匪妓张玉娥。每日不来家。我到门首望着。看他来说些甚么。〔李彦和上云〕我李彦和。这几日不曾回家。有这妇人屡屡要嫁我。争奈不曾与我浑家商量。我过去见我浑家去。〔做见科云〕大嫂我来家也。〔正旦云〕李彦和。你每日只是贪花恋酒。不想着家私过活。几时是了也呵。〔唱〕
　　【仙吕点绛唇】你把解库存活。草堂工课。都躭阁。终日波波。白日休空过。
　　【混江龙】到晚来早些来个。直至那玉壶传点二更过。〔李彦和云〕大嫂。你可怜见。我实不相瞒。这妇人他一心待要嫁我哩。〔正旦唱〕你教我可怜见。你待敢是无奈之何。你比着东晋谢安才艺浅。比着江州司马泪痕多。也只为婚姻事成抛■〈走朶〉。劝不醒痴迷楚子。直要娶薄幸巫娥。
　　〔李彦和云〕我好也要娶他。歹也要娶他。〔正旦云〕你真个要娶他。兀的不气杀我也。〔唱〕
　　【油葫芦】气的我粉脸儿三闾投汨罗。只他那情越多。把云期雨约枉争夺。你望着巫山庙满斗儿烧香火。怎知高阳台一路上排锹镢。休这般枕上说。都是他栽下的科。他是个万人欺千人货。你只待娶做小家婆。
　　【天下乐】你正是引的狼来屋里窝。娶到家。也不和。我怎肯和他轮车儿伴宿争竞多。你不来我行呵我房儿中作念着。你来我行呵他空窗外呪骂我。〔带云〕咱两个合口唱叫。〔唱〕你中间里图甚么。
　　〔李彦和云〕大嫂。他须不是这等人。我也不是这等人。〔正旦唱〕
　　【那咤令】休信那黑心肠的玉娥。他每便乔趋抢取撮。休犯着黄蘗肚小么。数量着哝过。紧忙里做作。似蝎子的老婆。你便有洛阳田。平阳果。钞广银多。
　　【鹊踏枝】有时节典了庄科。准了绫罗。铜斗儿家私。恰做了落叶辞柯。那其间便是你郑孔目风流结果。只落得酷寒亭刚留下一个萧娥。
　　〔李彦和云〕大嫂。那妇人生得十分大有颜色。怎教我不爱他。〔正旦唱〕
　　【寄生草】你爱他眼弄秋波色。眉分青黛蛾。怎知道误功名是那额点芙蓉朵。陷家缘唇注樱桃颗。啜人魂舌吐丁香唾。只怕你飞花儿支散养家钱。旋风儿推转团圆磨。
　　〔李彦和云〕那里有这等说话。我如今务要娶他哩。〔正旦云〕你既要娶他。你娶。你娶。〔外旦上云〕妾身张玉娥。收拾了一房一卧。嫁李彦和去。来到门首。没人在这里。不免唤他一声。李彦和。李彦和。〔李彦和云〕有人唤门。待我看去。〔出见科云〕大姐。你真个来了也。〔外旦云〕你耳朵里塞着甚么。不听得我唤门来。我如今过去拜你那老婆。头一拜受礼。第二拜欠身。第三第四拜还礼。他依便依。不依呵。我便家去也。〔李彦和云〕你不要性急。等我过去和他说。你且在这里。〔入云〕大嫂。张玉娥来了也。他说来拜你。头一拜受礼。第二拜欠身。第三第四拜要还礼。你若不还他礼。他要唱叫起来。就不像体面了。〔正旦云〕我还他礼便罢。〔外旦见科云〕姐姐请坐。受你妹子礼。李彦和。头一拜也。〔李彦和云〕我知道。〔外旦云〕这是第二拜也。〔李彦和云〕是大嫂欠身哩。〔外旦做连拜怒科云〕什么勾当。钉子定着他哩。怎么不还礼。〔李彦和云〕嗨。妇女家不学三从四德。我男子汉说了话。你也该依着我。〔正旦唱〕
　　【后庭花】你蹅踏的我忒太过。这妮子欺负的我没奈何。支使的大媳妇都随顺。偏不着小浑家先拜我。他那里闹镬铎。我去那窗儿前瞧破。那贱人俏声儿诉一和。俺这厮侧身儿搂抱着。将衫儿腮上抹。指尖儿弹泪颗。
　　【柳叶儿】你道他为甚来眉峰暗锁。则要我庆新亲茶饭张罗。〔云〕李彦和。他那伙亲眷。我都认的。〔李彦和云〕可是那几个。〔正旦唱〕都是些胡姑姑假姨姨厅堂上坐。待着我供玉馔。饮金波。可不道谁扶侍你姐姐哥哥。
　　〔李彦和云〕你也忒心多。大人家妇女。怎不学些好处。〔正旦唱〕
　　【金盏儿】俺这厮偏意信调唆。这弟子业口没遭磨。有情人惹起无明火。他那里精神一掇显偻罗。他那里尖着舌语剌剌。我这里掩着面笑呵呵。〔外旦云〕你休嘲拨着俺这花奶奶。〔正旦唱〕你道我嘲拨着你个花奶奶。〔外旦云〕我就和你厮打来。〔正旦唱〕我也不是个善婆婆。
　　〔打科〕〔外旦做恼科云〕李彦和。你来。掿杀不成团。我和你说。你若是爱他。便休了我。若是爱我。便休了他。你若不依着呵。俺家去也。〔李彦和云〕二嫂。他是我儿女夫妻。你着我怎么下的。〔外旦云〕你不依我。还向他哩。〔李彦和云〕二嫂。他是我儿女夫妻。你着我怎么下的。〔外旦云〕这等你放我家去罢。〔李彦和云〕住住住。你着我怎么开口说。〔见正旦科云〕大嫂。二嫂说来。若是我爱你。便休了他。若是爱他。只得休了你。〔正旦云〕兀的不气杀我也。〔作气死科〕〔李彦和救科云〕大嫂。精细着。〔正旦醒科〕〔唱〕
　　【赚煞】气勃勃堵住我喉咙。骨噜噜潮上痰涎沫。气的我死没腾软瘫做一垛。拘不定精神衣怎脱。四肢沉寸步难那。若非是小孤撮。叫我一声娘呵。兀的不怨恨冲天气杀我。你没事把我救活。可也合自知其过。你守着业尸骸学庄子鼓盆歌。〔死科下〕
　　〔李彦和悲科云〕我那大嫂也。〔外旦云〕李彦和。你张着口号甚的。有便置。没便弃。〔李彦和云〕这是甚么说话。大嫂亡逝已过。便须高原选地。破木造棺。埋殡他入土。大嫂。只被你痛杀我也。〔下〕〔外旦云〕这也是我脚迹儿好处。一入门先妨杀了他大老婆。何等自在。何等快活。那李彦和虽然娶了我。不知我心下只不喜他。想那魏邦彦。这些时也来家了。我如今暗地里央着人去。与他说知。这早晚敢待来也。〔凈上云〕自家魏邦彦的便是。前月打差便去。尀耐张玉娥无礼。投到我来家。早嫁了别人。如今又使人来寻我。不知有甚么事。我见他去。此间就是。家里有人么。〔外旦出见凈科云〕你来家里来。〔凈云〕敢不中么。〔外旦云〕不妨事。〔凈云〕你嫁了人唤我怎的。〔外旦云〕我和你有说的话〔凈云〕有甚么说话。〔外旦取砌末付凈科云〕我虽是嫁了他。心中只是想着你。我如今收拾些金银财宝。悄地交付了你。可便先到洛河边。寻下一只小船。等着我在家点起一把火。烧了他房子。俺同他躲到洛河边。你便假做梢公。载俺上船。到的河中间。你将李彦和推在河里。把三姑和那小厮。也都勒死了。咱两个长远做夫妻。可不好那。〔凈云〕你那是我老婆。就是我的娘哩。我先去在洛河边等你。明日早些儿来。〔下〕〔外旦云〕魏邦彦去了也。我如今不免点火去。在这房后边。放起火来。〔诗云〕那怕他物盛财丰。顷刻间早已成空。这一把无情毒火。岂非是没毛大虫。〔下〕
　　〔音释〕
　　活音和　阁哥上声　过平声　汨音密　夺音多　锹麤消切　镢音戈　行音杭　撮磋上声　作音左　旋去声　铎东挪切　着池何切　抹磨上声　嘲之梢切　掿音闹　沫音磨　脱音妥　那音挪
　　第二折
　　〔李彦和同外旦慌上云〕好大火也。二嫂。怎生是好。房廊屋舍。金银钱钞。都烧的无有了。〔看科云〕呀。又早延着官房了。也不知妳母张三姑。与春郎孩儿在那里。〔叫科云〕三姑。三姑。〔副旦扮张三姑背倈儿慌上云〕走走走。早是我遭丧失火。更那堪背井离乡。穿林过涧。雨骤风狂。头直上打的淋淋漉漉浑身湿。脚底下踹着滑滑擦擦滥泥浆。绿水青山望渺茫。道傍衰柳半含黄。晚来更作廉纤雨。不许愁人不断肠。〔唱〕
　　【双调新水令】我只见片云寒雨暂时休。〔带云〕苦也苦也。〔唱〕却怎生直淋到上灯时候。这风一阵一短叹。这雨一点一声愁。都在我这心头。心上事自僝僽。
　　〔李彦和云〕三姑。你行动些。〔外旦云〕我平生是快活的人。几曾受这般苦楚来。〔副旦唱〕
　　【步步娇】送的我背井离乡遭灾勾。这贱才敢道辞生受。断不得哄汉子的口。都是些即世求食鬼狐犹。〔外旦云〕我几曾在黑地行走。教我受这般的苦也。〔副旦云〕你道你不曾黑地里行呵。〔唱〕咱如今顾不得你脸儿羞。〔云〕你也曾悬着名姓。靠着房门。你也曾卖嘴料舌。推天抢地。你也曾挟着毡被。挑着灯球。〔唱〕可也曾半夜里当祗候。
　　〔外旦怒科云〕你怎么嘴儿舌儿的骂我。〔李彦和云〕三姑。你也饶他一句儿。那里便骂杀了他。〔副旦唱〕
　　【鴈儿落】只管里絮叨叨没了收。气扑扑寻敌斗。有多少家乔断案。只是骂贼禽兽。
　　〔外旦云〕难道你不听得。任凭这老乞婆臭歪剌骂我哩。〔李彦和云〕三姑。罢么。〔副旦唱〕
　　【得胜令】你还待要闹啾啾。越激的我可也怒齁齁。我比你迟到蚰蜒地。你比我多登些花粉楼。冤雠。今日个落在他人彀。忧愁。只是我烧香不到头。
　　〔李彦和云〕二嫂。我走了这一夜。也略歇一歇咱。〔外旦云〕也说的是。李彦和。你着三姑把我这褐袖来晒一晒。〔李彦和唤副旦科云〕三姑。将这褐袖来晒一晒。〔副旦云〕不须晒。胡乱穿罢。〔三唤科〕〔李彦和云〕三姑。我着你晒一晒。真当不肯。〔外旦怒云〕你个泼弟子。我教你与我晒一晒。怎么不肯。〔副旦唱〕
　　【沽美酒】逞末浪不即留。只管里卖风流。看他这天淡云开雨乍收。可便去寻一个宿头。觅一碗浆水饭润咱喉。
　　【太平令】住了雨也晒甚娘褐袖。只愿的下雹子打你娘驴头。〔外旦骂科云〕这泼妇。我打不的你那〔打科〕〔副旦唱〕只见他百忙里眉梢一皱。公然的指尖儿把颊腮剜透。似这般左矁。右矁。只不如罢手。俺也须是那爷娘皮肉。
　　〔李彦和云〕来到这洛河岸边。又不知水浅水深。怎生过去。〔外旦推李科〕这里敢水浅。〔李彦和惊云〕险些儿推我一交。不掉下河里去。〔副旦叫云〕救人。救人。〔唱〕
　　【川拨棹】慌走到岸边头。仓卒间怎措手。风雨飕飕。地上浇油。扭颈回眸。那里寻个梢公搭救。我将他衣领揪。他忙将我腰胯■〈木刍〉。
　　〔外旦又推李〕〔副旦扶住科〕〔李彦和云〕三姑。我好好的走。你倒扯着我。〔副旦云〕你不是我呵。〔唱〕
　　【殿前欢】这一片水悠悠。急忙里觅不出钓鱼舟。虚飘飘恩爱难成就。怕不的锦鸳鸯立化做轻鸥。他他他趂西风卒未休。把你来推落在水中浮。〔外旦云〕他自吃醉了。这等脚高步低。立也立不住。干我甚么事。说我推他。要你来嚼舌。〔副旦唱〕抵多少酒淹湿春衫袖。〔李彦和云〕这里水浅。咱过去了罢。〔副旦唱〕现渰的眼黄眼黑。你尚兀自东见东流。
　　〔凈扮梢公上云〕官人娘子。我这里是摆渡的船。你每快上来。〔外旦和凈打手势科〕〔副旦云〕哥哥。你休上船去。这婆娘眼脑不好。敢是他约着的汉子哩。〔做扯李科〕〔李彦和云〕你放手。不妨事。我上的这船来。自有分晓。〔凈推李下河〕〔副旦扯住凈〕〔凈勒杀副旦科〕〔丑扮梢公上救喊云〕拿住这杀人贼。〔副旦揪住丑云〕有杀人贼。〔凈同外旦走科〕〔丑云〕苦也娘子。不干我事。勒杀你的是那个梢公。他走了也。我是来救你的。你休认差了也。〔副旦唱〕
　　【水仙子】我不见了烟花泼贱猛抬头。错掴打了别人怎罢休。春郎儿怎扯住咱襟袖。头发揪了三四绺。〔丑云〕是我救娘子来。〔副旦唱〕听的乡谈语音滑熟。打迭了心头恨。扑散了眼下愁。哥哥也你可是行在滩州。
　　〔冲末扮孤上云〕林下晒衣嫌日淡。池中濯足恨波浑。花根本艳公卿子。虎体鸳班将相孙。老夫完颜女直人氏。拈各千户的便是。俺因公干来到这洛河岸上。一簇人为甚么吵闹。兀的不是撑船的梢公。你怎么大惊小怪的。〔丑云〕大人不知。恰纔一个人。把这个妇人。恰待要勒死他。恰好撞着小人。救活他性命。这个小的敢是他儿子。〔孤云〕他肯卖那小的么。他若肯卖呵。我买了这小的。你问他去。〔丑问副旦云〕兀那娘子。那边有个过路的官人。问你肯卖这小的。他要买。〔副旦做沉吟科云〕我如今进退无路。领这春郎儿去。少不得饿死。不如卖与他罢。梢公。我情愿卖这小的。〔孤云〕兀那妇人。你那里人氏。姓甚名谁。将这生时年月。说与我听。〔副旦云〕长安人氏。省衙西住坐。这孩儿父亲是李彦和。我是妳母张三姑。这孩儿小名唤做春郎。年方七岁。胸前一点朱砂记。〔孤云〕你要多少银两。〔副旦云〕随大人与多少。〔孤云〕将一个银子来与他。〔祗从取砌末与副旦接科云〕谢了大人。怎生得个立文书的人来。可也好那。〔凈扮孛老上云〕老汉姓张。是张■〈忄敝〉古。凭说唱货郎儿为生。来到这洛河岸上。只见一簇人。不知为何。我试看咱。〔丑见孛老问科云〕老人家。你识字么。这里有个妇人。要卖这个小的。无一个写文书的人。你若识字。这文书要你写一写。〔孛老云〕我识字。我与他写。〔见科孤云〕兀那老的。你识字替他写一纸文书波。〔孛老唤副旦云〕娘子。是你卖这小的。你说将来。〔副旦云〕长安人氏。省衙西住坐。父亲李彦和。妳母张三姑。孩儿春郎。年方七岁。胸前一点朱砂记。情愿卖与拈各千户为儿。恐后无凭。立此文书为照。〔孛老云〕我晓得了。依着你写。立文书人张三姑。写文书人张■〈忄敝〉古。〔递与孤科〕〔孤云〕文书写的明白了也。你都画了字。兀那妇人。你孩儿卖与我了。你却往那厢去。〔副旦云〕我无处去。〔孛老云〕既然你无处去。我又无儿无女。你肯与我做个义女儿。我养活你。你意下如何。〔副旦云〕我情愿跟随老的去。〔孤云〕跟他去也好。〔副旦嘱倈儿科云〕春郎儿。我嘱咐你者。〔唱〕
　　【鸳鸯尾煞】乞与你不痛亲父母行施恩厚。我扶侍义养儿使长多生受。你途路上驱驰。我村疃里淹留。畅道你父亲此地身亡。你是必牢记着这日头。大厮八做个周年。分甚么前和后。那时节遥望着西楼。与你爷烧一陌儿纸看一卷儿经奠一杯儿酒。
　　〔同孛老下〕〔孤云〕那老儿领着妇人去了。老夫也引着这孩儿抱上马。还我私宅中去来。〔下〕〔丑哭科云〕好苦恼子也。只一个妇人。领着个小的。几乎被人勒杀。恰好撞见我。我救了他性命。他又把这个小的卖与那个官人。那个官人又将他那个小的领着去了。这等孤孤凄凄。怎教我不要伤感。〔做跌倒起科云〕呸。可干我甚么事。〔诗云〕随他自卖男。随他自认女。我只去做梢公。不管风和雨。〔下〕
　　〔音释〕
　　僝锄山切　僽音骤　雹音薄　剜乌官切　矁楚九切　肉柔去声　卒粗上声　掴乖上声　熟音柔　拈尼兼切　■〈忄敝〉音鳖　长音掌　疃汤卵切
　　第三折
　　〔孤抱病同春郎上云〕自家拈各千户的便是。自从我在那洛河边。买的这春郎孩儿。过日月好疾也。今经可早十三年光景。孩儿生的甚是聪明智慧。他骑的劣马。拽的硬弓。承袭了我这千户官职。我如今年老。躭着疾病。不能痊可。眼见的无那活的人也。我把这一桩事。趁我精细。对孩儿说了罢。我若不与他说知呵。那生那世。又折罚的我无男无女也。〔唤小末科云〕春郎孩儿。你近前来。我有句话与你说。〔小末云〕阿爷有甚话。对你孩儿说呵。怕做甚么。〔孤云〕你本不是我这女直人。你的那父亲是长安人。姓李名彦和。你的妳母叫做张三姑。将来卖与我为儿。你那其间方纔七几。儿也。我如今抬举的你成人长大。顶天立地。噙齿戴发。承袭了我的官职。孩儿也。你久已后不可忘了我的恩念。〔小末悲科〕阿爷不说。你孩儿怎生知道。〔孤云〕孩儿。我一发着你明白。这个是过房你的文书。你将的去。我死后你去催趱窝脱银。就跟寻你那父亲去咱。〔小末云〕理会的。〔孤云〕我这一会儿昏沉上来。扶我到后堂中去咱。〔小末扶科云〕阿爷。精细者。〔孤诗云〕衣绝禄尽是前缘。知命须当不怨天。从今父子分离去。再会人间甚岁年。孩儿。我顾不得你了也。〔做死科〕〔下〕〔小末悲科云〕阿爷亡逝已过。高原选地。破木造棺。埋殡了阿爷。不敢久停久住。催趱窝脱银。走一遭去。父亲也。只被你痛杀我也。〔下〕〔李彦和上云〕不听好人言。果有恓惶事。自家李彦和便是。自从那奸夫奸妇。推我在洛河里。谁想那上流头流下一块板来。我抱住那板。得渡过岸上。救了这性命。如今可早十三年光景也。春郎孩儿和张三姑。不知下落。家缘家计。都被火烧的光光了。无计可生。与这大户人家放牛。讨碗饭吃。我在这官道傍放牛。〔做喝科云〕且把这牛来赶在一壁。我在这柳阴直下坐一坐。看有甚么人来。〔副旦背骨殖手掌旛儿上云〕好是烦恼人也。自从在洛河边。奸夫奸妇。把哥哥推在河里。把我险些勒死。把春郎孩儿与了那拈各千户。可早十三年光景了。不知孩儿生死如何。我跟着唱货郎儿张■〈忄敝〉古老的。谢那老的。教我唱货郎儿度日。把我乡谈都改了。如今这老的亡化已过。临死时曾嘱咐我。你不忘我这恩念。把我这骨殖送的洛阳河南府去。我今背着老的骨殖。行了几日。知他几日得到也呵。〔唱〕
　　【正宫端正好】口角头饿成疮。脚心里蹅成趼。行一步似火燎油煎。记的那洛河岸一似亡家犬。拿住俺将麻绳缠。
　　【滚绣球】见一个旋风儿在这榆柳园。古道边。足律律往来打转。刮的些纸钱灰飞到跟前。是神祇。是圣贤。你也好随时逞变。居庙堂索受香烟。可知道今世里令史每都挝钞。和这古庙里泥神也爱钱。怎能勾达道升仙。
　　【倘秀才】沿路上身轻体健。这搭儿觔乏力软。到庙儿外不曾撒纸钱。爷爷你厮余闰。厮哀怜。我这老妇人呪愿。
　　〔云〕三条道儿。不知望那条道儿上去。我试问人咱。〔见李做问科云〕敢问哥哥。这个是那河南府的大路么。〔李彦和云〕正是。〔副旦云〕三条道儿。该往那条道儿上去。〔李彦和云〕你往那中间那条路上去便是。〔副旦云〕生受哥哥。〔李彦和做认惊叫科云〕张三姑〔副旦回科云〕谁叫我来。〔三唤科〕〔李彦和云〕三姑。是我唤你来。〔副旦云〕你是谁。〔李彦和云〕三姑。则我是李彦和。〔副旦惊科云〕有鬼也。〔唱〕
　　【上小楼】諕的我身心恍然。负急处难生机变。我只索念会呪语。数会家亲。诵会真言。这几年。便着把。哥哥追荐。作念的个死魂灵眼前活现。
　　〔李彦和云〕我不是鬼。我是人。〔副旦唱〕
　　【幺篇】对着你呪愿。休将我顾恋。有一日拿住奸夫。摄到三姑。替你通传。非是我不意专。不意坚。搜寻不见。是早起店儿里吃羹汤不曾浇奠。
　　〔李彦和云〕三姑。我不曾死。我是人。〔副旦云〕你是人呵。我叫你。你应的一声高似一声。是鬼呵。一声低似一声。〔叫科〕李彦和哥哥。〔李彦和做应科〕〔三唤〕〔做低应科〕〔副旦云〕有鬼也。〔李彦和云〕我斗你耍来。〔做打悲认科〕〔李彦和云〕三姑。我的孩儿春郎。那里去了也。〔副旦云〕没的饭食养活他。是我卖了也。〔李彦和做悲科云〕原来是你卖了。知他如今死的活的。可不痛杀我也。你如今做甚么活计。穿的衣服。这等新鲜。全然不像个没饭吃的。你可对我说。〔副旦云〕我唱货郎儿为生。〔李彦和做怒科云〕兀的不气杀我也。我是甚么人家。我是有名的财主。谁不知道李彦和名儿。你如今唱货郎儿。可不辱没杀我也。〔做跌倒〕〔副旦扶起科云〕休烦恼。我便辱没杀你。哥哥。你如今做甚么买卖。〔李彦和云〕我与人家看牛哩。不比你这唱货郎的生涯这等下贱。〔副旦唱〕
　　【十二月】你道我生涯下贱。活计萧然。这须是衣食所逼。名利相牵。你道我唱货郎儿辱没杀你祖先。怎比的你做财主官员。
　　【尧民歌】与人家耕种洛阳田。早难道笙歌引入画堂前。趂一村桑梓一村田。早难道玉楼人醉杏花天。牵也波牵。牵牛执着鞭。杖敲落桃花片。
　　〔云〕哥哥。你肯跟我回河南府去。凭着我说唱货郎儿。我也养的你到老。何如。〔李彦和云〕罢罢罢。我情愿丢了这般好生意。跟的你去。〔副旦云〕你可辞了你那主人家去。〔李彦和向古门云〕主人家。我认着了一个亲眷。我如今回家去也。牛羊都交还与你。并不曾少了一只。〔副旦云〕跟的我去来波。〔唱〕
　　【随尾】祆庙火宿世缘。牵牛织女长生愿。多管为残花几片。误刘晨迷入武陵源。〔同下〕
　　〔音释〕
　　音蹇　缠去声　祇音其　挝庄瓜切　祆音轩
　　第四折
　　〔凈扮馆驿子上诗云〕驿宰官衔也自荣。单被承差打灭我威风。如今不贪这等衙门坐。不如依还着我做差公。自家是个馆驿子。一应官员人等打差的。都到我这驿里安下。我在这馆驿门首等候。看有什么人来。〔小末扮春郎冠带引祗从上云〕小官李春郎的便是。自从阿妈亡逝以后。埋殡了也。小官随处催趱窝脱银两。早来到这河南府地面。左右接了马者。馆驿子。有甚么干凈的房子。我歇宿一夜。〔驿子云〕有有有。头一间打扫的洁洁凈凈。请大人安歇。〔小末云〕你这里有甚么乐人耍笑的。唤几个来服侍我。我多有赏赐与他。〔驿子云〕我这里无乐人。只有姊妹两个。会说唱货郎儿。唤将来服侍大人。〔小末云〕便是唱货郎儿的也罢。与我唤将来。〔驿子云〕理会的。我出的这门来。则这里便是。唱货郎儿的在家么。〔副旦同李彦和上云〕哥哥。你叫我做甚么。〔驿子云〕有个大人在馆驿里。唤你去说唱。多有赏钱与你哩。〔李彦和云〕三姑。咱和你走一遭去来。〔副旦唱〕
　　【南吕一枝花】虽则是打牌儿出野村。不比那吊名儿临拘肆。与别人无伙伴。单看俺当家儿。哥哥你索寻思。锦片也排着节使。都只待奏新声舞柘枝。挥霍的是一锭锭响钞精银。摆列的是一行行朱唇倈皓齿。
　　【梁州第七】正遇着美遨游融和的天气。更兼着没烦恼丰稔的年时。有谁人不想快平生志。都只待高张绣幙。都只待烂醉金巵。我本是穷乡寡妇。没甚的艳色娇姿。又不会卖风流弄粉调脂。又不会按宫商品竹弹丝。无过是赶几处沸腾腾热闹场儿。摇几下桑琅琅蛇皮鼓儿。唱几句韵悠悠信口腔儿。一诗。一词。都是些人间新近希奇事。扭捏来无诠次。倒也会动的人心谐的耳。都一般喜笑孜孜。
　　〔驿子报云〕禀大人。说唱的来了也。〔小末云〕着他过来。〔驿子云〕快过去。〔做见科〕〔小末云〕你两个敢是姊妹么。且在门首等着。唤着你便过来。〔副旦云〕理会的。〔出科〕〔小末云〕驿子。有甚么茶饭看些来。我食用咱。〔驿子云〕有有有。〔做托肉上科云〕大人。一签烧肉。请大人食用。〔小末做割肉科云〕我割着这肉吃。怕不在这里快活受用。想起我那父亲和妳母张三姑来。不由我心中不烦恼。我怎生吃的下。〔李彦和做打嚏科云〕那个说我。〔小末云〕兀那驿子。你唤将那姊妹两个来。〔唤科〕〔小末云〕兀那两个。将这一签儿肉出去。你两个吃了时。可来服侍我。〔副旦接科云〕谢了相公。〔李彦和云〕妹子也。咱不要吃。包到家里去吃。〔小末云〕嗨。沾污了我这手也。〔做拿纸揩手科云〕兀那说唱的。将这油纸拿出去丢了者。〔李彦和做拾纸科云〕理会的。我出的这门来。这张纸上。怎么写的有字。妹子。咱试看咱。〔念科云〕长安人氏。省衙西住坐。父亲李彦和。妳母张三姑。孩儿春郎。年方七岁。胸前一点朱砂记。情愿卖与拈各千户为儿。恐后无凭。立此文书为照。立文书人张三姑。写文书人张■〈忄敝〉古。妹子也。这文书说着俺一家儿。敢是你卖孩儿的文书么。〔副旦云〕正是。〔李彦和做悲科云〕妹子也。你见这官人么。他那模样动静。好似俺孩儿春郎。争奈俺不敢去认他。可怎了也。〔副旦云〕哥哥你放心。张■〈忄敝〉古那老的。为俺这一家儿这一桩事。编成二十四回说唱。他若果是春郎孩儿呵。他听了必然认我。〔李彦和云〕这个也好。〔小末唤科云〕兀那两个。你来说唱与我听者。〔副旦做排场敲醒睡科诗云〕烈火西烧魏帝时。周郎战斗苦相持。交兵不用挥长剑。一扫英雄百万师。这话单题着诸葛亮长江举火。烧曹军八十三万。片甲不回。我如今的说唱。是单题着河南府一桩奇事。〔唱〕
　　【转调货郎儿】也不唱韩元帅偷营劫寨。也不唱汉司马陈言献策。也不唱巫娥云雨楚阳台。也不唱梁山伯。也不唱祝英台。〔小末云〕你可唱甚么那。〔副旦唱〕只唱那娶小妇的长安李秀才。
　　〔云〕怎见的好长安。〔诗云〕水秀山明景色幽。地灵人杰出公侯。华夷图上分明看。绝胜寰中四百州。〔小末云〕这也好。你慢慢的唱来。〔副旦唱〕
　　【二转】我只见密臻臻的朱楼高厦。碧耸耸青檐细瓦。四季里常开不断花。铜驼陌纷纷斗奢华。那王孙士女乘车马。一望绣帘高挂。都则是公侯宰相家。
　　〔云〕话说长安有一秀才。姓李名英。字彦和。嫡亲的三口儿家属。浑家刘氏。孩儿春郎。妳母张三姑。那李彦和共一娼妓。叫做张玉娥。作伴情熟。次后娶结成亲。〔叹科云〕嗨。他怎知才子有心联翡翠。佳人无意结婚姻。〔小末云〕是唱的好。你慢慢的唱咱。〔副旦唱〕
　　【三转】那李秀才不离了花街柳陌。占场儿贪杯好色。看上那柳眉星眼杏花腮。对面儿相挑泛。背地里暗差排。抛着他浑家不睬。只教那媒人往来。闲家擘划。诸般绰开。花红布摆。早将一个泼贱的烟花娶过来。
　　〔云〕那婆娘娶到家时。未经三五日。唱叫九千场。〔小末云〕他娶了这小妇。怎生和他唱叫。你慢慢的唱者。我试听咱。〔副旦唱〕
　　【四转】那婆娘舌剌剌挑茶斡剌。百枝枝花儿叶子。望空里揣与他个罪名儿。寻这等闲公事。他正是节外生枝。调三斡四。只教你大浑家吐不的咽不的这一个心头刺。减了神思。瘦了容姿。病恹恹睡损了裙儿■〈衤至〉。难扶策。怎动止。忽的呵冷了四肢。将一个贤会的浑家生气死。
　　〔云〕三寸气在千般用。一旦无常万事休。当日无常埋葬了毕。果然道福无双至日。祸有倂来时。只见这正堂上火起。刮刮咂咂。烧的好怕人也。怎见的好大火。〔小末云〕他将大浑家气死了。这正堂上的火从何而起。这火可也还救的么。兀那妇人。你慢慢的唱来。我试听咱。〔副旦唱〕
　　【五转】火逼的好人家人离物散。更那堪更深夜阑。是谁将火焰山移向到长安。烧地户。燎天关。单则把凌烟阁留他世上看。恰便似九转飞芒。老君炼丹。恰便似介子推在绵山。恰便似子房烧了连云栈。恰便似赤壁下曹兵涂炭。恰便似布牛阵举火田单。恰便似火龙鏖战锦斑斓。将那房檐扯。脊梁扳。急救呵可又早连累了官房五六间。
　　〔云〕早是焚烧了家缘家计。都也罢了。怎当的连累官房。可不要去抵罪。正在怆惶之际。那妇人言道。咱与你他府他县。隐姓埋名。逃难去来。四口儿出的城门。望着东南上。慌忙而走。早是意急心慌情冗冗。又值天昏地暗雨涟涟。〔小末云〕火烧了房廊屋舍。家缘家计。都烧的无有了。这四口儿可往那里去。你再细细的说唱者。我多有赏钱与你。〔副旦唱〕
　　【六转】我只见黑黯黯天涯云布。更那堪湿淋淋倾盆骤雨。早是那窄窄狭狭沟沟堑堑路崎岖。知奔向何方所。犹喜的消消洒洒断断续续。出出律律忽忽噜噜阴云开处。我只见霍霍闪闪电光星炷。怎禁那■〈风萧〉■〈风萧〉飋飋风。点点滴滴雨。送的来高高下下凹凹凸凸一搭模糊。早做了扑扑簌簌湿湿渌渌疎林人物。倒与他妆就了一幅昏昏惨惨潇湘水墨图。
　　〔云〕须臾之间。云开雨住。只见那晴光万里云西去。洛河一派水东流。行至洛河岸侧。又无摆渡船只。四口儿愁做一团。苦做一块。果然道天无绝人之路。只见那东北上摇下一只船来。岂知这船不是收命的船。倒是纳命的船。原来正是奸夫与他淫妇相约。一壁附耳低言。你若算了我的男儿。我便跟随你去。〔小末云〕那四口儿来到洛河岸边。既是有了渡船。这命就该活了。怎么又是淫妇奸夫。预先约下。要算计这个人来。〔副旦唱〕
　　【七转】河岸上和谁讲话。向前去亲身问他。只说道奸夫是船家。猛将咱家长喉咙搯。磕搭地揪住头发。我是个婆娘怎生救拔。也是他合亡化。扑冬的命掩黄泉下。将李春郎的父亲只向那翻滚滚波心水渰杀。
　　〔云〕李彦和河内身亡。张三姑争忍不过。此时向前。将贼汉扯住丝绦。连叫道。地方。有杀人贼。杀人贼。倒被那奸夫把咱勒死。不想岸上闪过一队人马来。为头的官人。怎么打扮。〔小末云〕那奸夫把李彦和推在河里。那三姑和那小的可怎么了也。〔副旦唱〕
　　【八转】据一表仪容非俗。打扮的诸余里俏簇。绣云胸背鴈衔芦。他系一条兔鹘。兔鹘海斜皮偏宜衬连珠。都是那无瑕的荆山玉。整身躯也么哥。缯髭须也么哥。打着鬓胡。走犬飞鹰驾着鸦鹘。恰围场过去。过去。折跑盘旋骤着龙驹。端的个疾似流星度。那行朝也么哥。恰浑如也么哥。恰浑如和番的昭君出塞图。
　　〔云〕比时小孩儿高叫道救人咱。那官人是个行军千户。他下马询问所以。我三姑诉说前事。那官人说。既然他父母亡化了。留下这小的。不如卖与我做个义子。恩养的长立成人。与他父母报恨雪寃。他随身有文房四宝。我便写与他年月日时。〔小末云〕那官人救活了你的性命。你怎么就将孩儿卖与那官人去了。你可慢慢的说者。〔副旦唱〕
　　【九转】便写与生时年纪。不曾道差了半米。未落笔花笺上泪珠垂。长吁气呵软了毛锥。恓惶泪滴满了端溪。〔小末云〕他去了多少时也。〔副旦唱〕十三年不知个信息。〔小末云〕那时这小的几岁了。〔副旦唱〕相别时恰纔七岁。〔小末云〕如今该多少年纪也。〔副旦唱〕他如今刚二十。〔小末云〕你可晓的他在那里。〔副旦唱〕恰便似大海内沉石。〔小末云〕你记的在那里与他分别来。〔副旦唱〕俺在那洛河岸上两分离。知他在江南也塞北。〔小末云〕你那小的有甚么记认处。〔副旦唱〕俺孩儿福相貌双耳过肩坠。〔小末云〕再有甚么记认。〔副旦云〕有有有。〔唱〕胸前一点朱砂记。〔小末云〕他祖居在何处。〔副旦唱〕他祖居在长安解库省衙西。〔小末云〕他小名唤做甚么。〔副旦唱〕那孩儿小名唤做春郎身姓李。
　　〔小末云〕住住住。你莫非是妳母张三姑么。〔副旦云〕则我便是张三姑。官人怎么认的老身。〔小末云〕你不认的我了。则我便是李春郎。〔副旦云〕官人莫作笑。休斗老身耍。〔小末云〕三姑。我非作笑。我乃李彦和之子李春郎是也。〔做解胸前与看科〕〔副旦云〕果然是春郎了也。则这个便是你父亲李彦和〔李彦和做打悲认科云〕孩儿。则被你想杀我也。不知你在那里得这发达峥嵘来。〔小末云〕父亲。孩儿这官。就是承袭拈各千户的。谁知有此一端异事。如今■〈扌弃〉的弃了官职。普天下寻去。定要拿的那奸夫淫妇。报了冤雠。方称你孩儿心愿。〔祗从拿凈外旦上科云〕禀爷。这两个名下。欺侵窝脱银一百多两。带累小的们比较。不知替他打了多少。如今拿他来见爷。依律处治。也与小的们销了一件未完。〔小末云〕律上。凡欺侵官银五十两以上者。即行处斩。这罪是决不待时的。〔李彦和做认科云〕兀的不是洛河边假妆船家。推我在水里的。〔副旦云〕这不是张玉娥泼妇那。〔凈做画符科云〕有鬼。有鬼。太上老君。急急如律令。敕。〔祗从喝科〕〔外旦云〕敢是拿我们到东岳庙里来。一刬是鬼那。〔小末云〕原来正是那奸夫淫妇。今日都拿着了。左右。快将他绑起来。待我亲自斩他。也与我亡过母亲。出这口怨气。〔副旦唱〕
　　【煞尾】我只道他州他府潜逃匿。今世今生没见期。又谁知冤家偏撞着冤家对。〔凈云〕原来这就是李春郎。这就是张三姑。当日勒他不死。就该有今日的晦气了。〔做叩头科云〕大人可怜见。饶了我老头儿罢。这都是我少年间不晓事。做这等勾当。如今老了。一口长斋。只是念佛。不要说杀人。便是苍蝇也不敢拍杀一个。况是你一家老小现在。我当真谋杀了那一个来。可怜见放赦了老头儿罢。〔外旦云〕你这叫化头。讨饶怎的。我和你开着眼做。合着眼受。不如早早死了。生则同衾。死则共穴。在黄泉底下。做一对永远夫妻。有甚么不快活。〔副旦唱〕你也再没的怨谁。我也断没的饶伊。〔小末斩凈外旦科下〕〔副旦唱〕要与那亡过的娘亲现报在我眼儿里。
　　〔李彦和云〕今日个天赐俺父子重完。合当杀羊造酒。做个庆喜的筵席。孩儿。你听者。〔词云〕这都是我少年间误作差为。娶匪妓当局者迷。一碗饭二匙难并。气死我儿女夫妻。泼烟花盗财放火。与奸夫背地偷期。扮船家阴图害命。整十载财散人离。又谁知苍天有眼。偏争他来早来迟。到今日冤冤相报。解愁眉顿作欢眉。喜骨肉团圆聚会。理当做庆贺筵席。
　　〔音释〕
　　当去声　使去声　柘音蔗　倈离靴切　稔音甚　策钗上声　伯音摆　陌音卖　色筛上声　划胡乖切　斡乌括切　剌音辣　■〈衤至〉音至　栈音绽　鏖阿高切　黯衣减切　堑佥去声　崎音欺　岖音区　续词疽切　律音虑　凹音邀　凸音迭　簌苏上声　渌音虑　搯张雅切　发方雅切　拔邦加切　杀双鲊切　俗词疽切　簇聪疎切　鹘红姑切　玉于句切　息丧挤切　十绳知切　石绳知切　北邦每切　相去声　称去声　匿女计切　重平声　席星西切
　　题目　抛家失业李彦和　
　　正名　风雨像生货郎旦
　　风雨像生货郎旦杂剧终

《元曲选》　冯玉兰夜月泣江舟杂剧　（明）臧晋叔 编
　　冯玉兰夜月泣江舟杂剧　　（元）无名氏 撰
　　●冯玉兰夜月泣江舟杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　金御史清霜飞白简　正名　冯玉兰夜月泣江舟 
　　第一折
　　〔冲末扮冯太守引凈张千丑家童上〕〔冯太守云〕老夫姓冯名鸾。字文翔。祖居洛阳人也。由进士出身。累为郡守。今改福建泉州府知府之职。前去理任。明日绝早辞朝。今日是个好日辰。着夫人同小姐小舍人先行。老夫明日出城。家童。你跟着夫人。路上小心在意。好生看管。待我到时。开船长行便了。〔家童云〕理会的。我同妳妳小姐小舍人。照管着行李先去。雇下一只好船。专等老爷到时。一同开船只个。〔冯太守云〕张千。你跟我往公馆中歇息。待明日辞朝去来。〔下〕〔家童云〕俺老爷去了也。我把这行李一一收拾下了。将这车辆打点的停当。只等妳妳和小姐小舍人出来时。上了车。便索出城去。这早晚妳妳和小姐小舍人敢待来也。〔旦儿扮田夫人同正旦冯玉兰倈儿梅香上〕〔正旦云〕妾身冯玉兰是也。今年十二岁。母亲田氏。是受过诰封的夫人。小兄弟憨哥。今年七岁。还有一个梅香。叫做春娇。是从幼儿服侍我的。俺父亲除福建泉州府知府。前去理任。今日俺这家小前行。俺父亲待到明日辞了朝。一同的开船。母亲家童。将行李都收拾停当了么。咱上了这车。慢慢行咱。〔家童做见科云〕妳妳和小姐小舍人都来了。车儿走动些。〔夫人云〕家童。仔细看顾行装也。〔正旦云〕母亲。您孩儿生长深闺。未尝见街市上。咱在这香车内试看一看咱。〔唱〕
　　【仙吕点绛唇】则见那马足车尘。往来无尽。频询问。何处前津。可兀的日远长安近。
　　【混江龙】你把那行装整顿。无过是一琴一鹤紧随身。我是个闺中少女。更和这堂上慈亲。着甚的家使奴先教开道路。也只为俺女孩儿不惯出房门。你一行行一步步休得辞劳困。〔家童云〕小姐。你则管走路儿。不要管别的事。这都是我的干系。兀那前头的车上。掉了我的搭裢。我拾起来者。〔正旦唱〕我这里叮咛的道与。你可也要服侍殷勤。
　　〔家童云〕妳妳和小姐小舍人。不一时早出的城门了也。妳妳敢肚饥了。且住一住儿。等我买几个波波来吃咱。〔夫人云〕家童。俺不饥。且趱行路程。待咱下了车。上的船。那时吃些茶汤儿那。〔正旦云〕母亲说的是。〔唱〕
　　【油葫芦】休那里说短论长语话频。〔家童云〕您每坐着车儿。自自在在的。我从五更鼓起来。打点行李。走了这半日。你便不知饥。我可肚里饥哩。〔正旦唱〕我须是有量忖。又没个村庄道店好安存。只我这知书达礼当恭谨。怎肯着出乖露丑遭谈论。他那里苦厮缠。好教我越怒嗔。我巴不得两三朝飞到泉州郡。可甚的沿路只逡巡。
　　〔家童云〕这里到河边。也不是一步的路。妳妳你车儿里有甚么干粮。与我些吃也好。〔夫人云〕俺这车儿里那里得干粮来。到前面时。住一住儿罢。〔正旦云〕母亲。咱也不必下车儿去。就将甚么茶汤儿来。与咱吃了再行。〔唱〕
　　【天下乐】咱是个嫩蕋娇枝一女人。俺那家也波尊。家尊是缙绅。生怕失家声。故将饥饿忍。晕的呵眉黛颦。厌的呵神思昏。则愿驾香车去路稳。
　　〔家童云〕好好。可早来到河边也。妳妳和小姐小舍人且住在这里。等我寻船去来。〔凈扮梢公上云〕自家是个使船的梢公。专送这来往客商人等。且将船只撑近岸边。看有甚么人来雇船那。〔家童见科云〕兀那梢公。你把那船雇与俺罢。〔梢公云〕你雇往那里去。〔家童云〕我雇船往山西去。〔梢公云〕那里得山西的水路。〔家童云〕兀那船家。你听者。俺非是小人家雇你的船只。俺大人是冯太守。升福建泉州府赴任去的。止是家小。有些行李。你若着俺在你船上。你那舱里还好顺便带些私货。是我总承你。你还不知哩。〔梢公云〕这等就搬行李。请家小上船。〔家童云〕船家。你这船会打觔斗么。〔梢公云〕船怎么会打觔斗。〔家童云〕你这船开到河心里弄翻了。倒把桅竿直戳下泥里去。这不是打觔斗。〔梢公云〕多谢你放屁的口。说这利市的话。〔家童请夫人正旦科云〕妳妳和小姐小舍人。船都雇下了。行李也搬上船了。则请妳妳和小姐小舍人上船。你每仔细。身上可都有葫芦么。〔正旦云〕要那葫芦怎的。〔家童云〕只要有了葫芦。随他掉在河里。再渰不死。〔正旦云〕母亲和兄弟。同上船去来。〔夫人云〕姐姐。你好生看小舍人咱。〔正旦云〕母亲。您孩儿知道。〔夫人同正旦倈儿上船科〕〔家童云〕仔细仔细。这性命都在这块跳板上哩。〔正旦云〕上的这船来了。家童。便安排些茶饭来。与母亲和俺吃用。待明朝父亲来时。便好开船也。〔夫人云〕孩儿说的是。〔正旦唱〕
　　【那咤令】俺父亲呵待明朝早晨。便拜辞也禁门。待明朝早晨。便到来也水滨。待明朝早晨。便开船也动身。淅零零风乍生。白茫茫波流紧。看一派江景凄人。
　　〔家童云〕天色将晚。俺们早早的歇息了罢。〔正旦唱〕
　　【鹊踏枝】恰纔个日斜曛。可又早月黄昏。则见那渔火孤村。罢网收纶。掩篷窗且捱过了今宵时分。不觉的困腾腾越减精神。
　　〔云〕母亲。天色晚了也。船上人都歇息去了。俺在车此来一路奔驰。好生困倦。咱睡一睡儿咱。〔夫人云〕孩儿说的是。俺和你睡些儿咱。〔夫人倈儿梅香家童梢公同下〕〔正旦做睡科云〕俺母亲和兄弟都去睡了。父亲又不在此。这船泊在河下。人又生。路又野。甚么睡到的我这眼里也。我且披上衣服。坐一坐咱。〔做打梦科〕〔凈扮邦老上〕〔正旦云〕呀。好是奇怪。那里这等鞋底鸣脚步响。不由的我这心中不怕也。〔唱〕
　　【后庭花】猛听的响擦擦似有人。〔带云〕我起来试听咱。〔唱〕早諕得我急煎煎怎坐存。按不定可丕丕心儿跳。揾不干汗淋淋湿满巾。〔邦老做拏刀入舱〕〔正旦做转身见惊科〕〔唱〕荒野外四无邻。眼睁睁向谁投逩。可怜咱妇女们。做官的又赤贫。止不过影与身。再没甚金共银。您何须紧厮跟。挡咽喉强劫人。好教我哭啼啼难理论。待向前还倒褪。
　　〔邦老做拦住科〕〔正旦做走科〕〔唱〕
　　【青哥儿】呀。则见他忙将忙将兵刃。可教我怎生怎生逃遁。你若是留得我残生过几春。我可也答报你深恩。敬似俺严亲。奉侍晨昏。不避辛勤。衣进时新。食献奇珍。情愿与你做孩儿左右不离身。甘承认。
　　〔邦老做赶杀科下〕〔正旦做惊醒科云〕兀的不諕杀我也。呀。原来是做的一个恶梦。好生不祥。这早晚方纔半夜也。百般的不得天明。叫我怎么还睡的着。〔唱〕
　　【赚煞】百般的盼不到晓鸡鸣。强搭伏这鲛绡盹。水声儿偏傍着孤舟滚滚。怕流不尽俺心头■〈忄敝〉■〈忄敝〉的闷。猛想起梦儿中遇见强人。尚销魂。带着满面啼痕。休道睡眼蒙眬不是真。〔内做鸡叫科〕〔带云〕可早天明了也。〔唱〕渐见晨光隐隐。〔家童上云〕天明了也。叫梢公早些开船。迭在官厅傍边。恐怕老爷将次来也。〔正旦唱〕移到这官厅侧近。〔带云〕只等俺父亲来呵。〔唱〕去向成都肆里访着那个卜钱人。〔下〕
　　〔音释〕
　　憨音酣　裢连去声　逡蛆荀切　缙音晋　晕音韵　黛音代　戳音浊　揾温去声　褪吞去声　刃去声　盹敦上声　■〈忄敝〉音鳖
　　第二折
　　〔冯太守引张千上诗云〕安排五马出京华。处处春风送落花。传语前驱休喝道。恐惊林外野人家。老夫冯鸾。今往泉州理任。辞了朝来。早到那河边了也。张千。便与我寻那家小船只。在于何处。〔张千云〕理会的。你看么遶着这河边似篦子一般。摆下这许多的船只。教我那里寻去。这家童也不出来接我每一接。〔家童同梢公上云〕我家这个老头儿。这早晚还不到。我是往涯上看一看去咱。〔做见科〕〔张千云〕兀的不是家童。你在那里。要我寻了你这一日。〔家童云〕适纔吃了饭。我在这船头上学打拳耍子。张千。我家那老头儿在那里。〔张千云〕在那里不是。〔张千做报科云〕禀爷。寻着船了也。这的不是家童。〔冯太守云〕家童。船在那里。〔家童云〕船在官厅傍边。等候着哩。〔冯太守云〕咱收拾上船去。〔做上船科〕〔正旦同夫人倈儿梅香上〕〔正旦云〕妾身冯玉兰。同母亲兄弟。等候父亲去来。〔做见科〕母亲。父亲早来了也。〔冯太守云〕夫人。我来了也。兀那梢公。便与我开船去。〔梢公云〕知道。只等那船头上烧了利市纸马。分些神福。吃得醉饱了。便撑动篙来。开起船来。扶舵的往里倒。〔正旦云〕父亲。您孩儿昨日先到的船上。晚间得了一梦。十分的凶怪。今日行船。须索仔细也。〔冯太守云〕孩儿放心。梦中之境。未可深信。吉人自有天助。梢公。乘着这顺风。拽起篷来者。〔正旦云〕你看纔拽的这篷来。须臾间早行了数十里水程也。〔唱〕
　　【正宫端正好】恰开船抬头觑。早行了数里程途。只为一帆风肯把行人助。来到这渺渺烟霞处。
　　【滚绣球】芦花岸如雪堆。蓼花滩似锦铺。野鸥闲自来自去。彩云轻时卷时舒。帆影儿荡碧波。橹声儿过绿浦。恰便是走马般不停不住。见白茫茫远接天隅。烟光半向江心敛。树色全从水面浮。江景也模糊。
　　〔夫人云〕老爷。船行了数日。可端的几时方到那泉州也。〔冯太守云〕夫人。这路程上要看风便不便。怎么定的日子。〔正旦云〕父亲。咱离了都城。可早十数日了也。〔唱〕
　　【倘秀才】我这里款款的搯春葱来细数。何日见泉州景物。〔冯太守云〕孩儿也。那泉州府终有到的日子哩。〔正旦唱〕经了些风雨声中听鹧鸪。〔梢公云〕远远望见前面。那一片大水。就是大江了也。〔冯太守云〕兀那梢公。且慢慢的行者。是好大水也。〔正旦云〕父亲母亲。你看水连着天。天连着水。〔唱〕你看那水天连四野。莫是洞庭湖。〔冯太守云〕孩儿。这是大江。不是洞庭湖。〔正旦云〕父亲。着船家将这船。略住一住儿咱。〔唱〕且将这船来缆住。
　　〔梢公云〕禀爷。天色晚了。江水大风又大。恐有疎失。不如湾船罢。〔冯太守云〕恁的呵。你在那芦花深处。将船湾住者。〔梢公云〕这个就叫做黄芦荡。正好湾船下篷下篷。慢着慢着缆住了船也。〔家童云〕船缆住了也。放下跳板。我往岸上活一活脚去。〔夫人云〕家童。你且看些饭来。与俺食用咱。〔家童云〕你这个妳妳。但住下则讨嘴吃。慌些甚么。等我到江边。洗了澡来。就捞几个螃蟹与你吃。〔梢公云〕你休在这里只管嚷闹。你看晚饭去。等舱里老爷吃了。早早的睡一睡。明日绝早起来。还要过江去哩。〔冯太守云〕夫人和小姐。你看江面上被那晚色相侵。端的使人思乡感叹也。〔正旦云〕父亲。你孩儿试看咱。〔唱〕
　　【滚绣球】我只道渚烟生逐好风。却原来海潮回催暮雨。动乡愁暗伤情绪。〔夫人云〕小姐。俺几曾见这般大江水也。〔正旦唱〕都则为俺家尊受职迁除。〔冯太守云〕孩儿。若不是我为泉州太守呵。你子母儿一世也到不的此处。〔正旦唱〕若不是逐功名如转蓬。怎能勾对江山似画图。看东溟渐升玉兔。早西山坠尽金乌。见渔家灯火明还灭。听野寺钟声断又续。此景非俗。
　　〔夫人云〕孩儿。明日早要开船过江。我和你早些睡去来。〔下〕〔梢公云〕船上人。大家小心仔细。睡便睡。要睡得醒觉些。休着人上船来。偷了我的篙子橹杖去。都睡罢。都睡罢。〔冯太守云〕家童。你与我点起灯来者。我向舱里。和夫人小姐每闲坐一坐咱。〔家童云〕兀的灯在这里。你每坐。我自去睡也。〔凈扮巡江官屠世雄引卒子上诗云〕往来巡绰大江中。举棹张帆只看风。可知贼子闻咱怕。则我是胆大心麄屠世雄。某乃巡江官屠世雄是也。引着这数百水兵。专管沿江擒拏贼寇。来到这黄芦荡。将船缆住者。〔梢公骂科云〕是那个棺材。将我的船撞一下。你岂不晓的行船不撞坐船哩。〔屠世雄云〕我是巡江的官船。〔梢公云〕呸。你是巡江的官船。偏我的不是官船。我这船上载着的是福建泉州府冯太爷。同着家小哩。〔屠世雄云〕原来也是一只官船。你去请你那老爷出来。与俺相会一面咱。〔梢公云〕你且等一等。待我和舱里老爷说去。〔报科云〕禀老爷得知。这里有个巡江的官。要请你相见哩。〔家童云〕唗。兀的贼囚。我辛苦了这一日。恰待要收拾睡。你又这般叫甚么。只说我家老爷睡着了。不开船舱门。不好相见。等明日罢。〔冯太守云〕家童。你住者。则怕是老夫相识的人。可开那船舱门。一面看茶。待老夫与他厮见咱。〔做出门科〕〔做相见科〕〔屠世雄云〕小官夜晚间。不知是泉州太守大人。不曾回避。小官得罪了也。〔冯太守云〕彼此各为公事。元无统属。何回避之有。请问大人现任何职。有何公事到此。幸勿隐讳。〔屠世雄云〕小官姓屠名世雄。奉上司差遣。领着水军。沿江捕捉贼寇。体察奸细。偶然阻风。到此泊舟。因见这只官船在此。小官问那船上的人。说道是老大人的家小行李。都在船上。小官恐怕是贼船。故来动问。勿罪勿罪。〔冯太守云〕原来是巡江的官员。与老夫虽分文武。总是一殿之臣。今日相逢。非同容易。叫家童你快安排酒肴。请大人过我船上。略叙三杯。有何不可。〔屠世雄云〕小官有何德能。敢劳大人如此费心也。〔冯太守云〕中途暮夜。别无所备。老夫聊借一杯。与大人少叙闲话而已。梢子把船相并着。请屠爷过来者。〔屠世雄做上船科云〕大人先请。〔做入舱科〕〔冯太守云〕家童。将酒来。〔做把盏科云〕大人。请满饮此杯。〔屠世雄做饮酒回敬科云〕大人。小官素不相识。今蒙一见如故。足知大人尊量不浅也。〔冯太守云〕咱和你慢慢的饮几杯咱。据大人状貌魁梧。言谈倜傥。真乃老夫所敬。当以出妻献子。家童。请的妳妳和小姐小舍人参拜大人咱。〔家童云〕理会的。也不曾见这老傻厮。人生面不熟的。就着妳妳出来。且依着他。请妳妳去。〔家童请科云〕妳妳小姐小舍人有请。〔正旦同夫人倈儿梅香上夫人云〕家童。你唤俺怎的。〔家童云〕妳妳和小姐小舍人。老爷有请。都着你过去。与那个巡江官相见哩。〔夫人云〕小姐。父亲在前舱里面。有个甚么巡江官。着俺出去。与他相见。咱须索走一遭去。〔正旦云〕母亲。你孩儿青春年少的。这早晚更深夜半。知他是甚么人。我不去见他也罢。〔夫人云〕孩儿。与你父亲相交的。必是你叔父之辈。咱便去相见呵。料也不妨么。〔正旦唱〕
　　【倘秀才】你道是与俺家尊故熟。〔家童云〕快出来罢。他又不抢了你去。老爷等着你哩。〔正旦唱〕因此上出妻也那献女。〔家童云〕妳妳和小姐。你出去也没甚事。无过则是着递一杯酒儿。〔正旦唱〕可着我翠袖殷勤捧醁醑。〔夫人云〕小姐。不知是甚么官员。你到那里。把体面相见咱。〔正旦唱〕我羞答答难相见。娇怯怯自踌躇。低头怕语。
　　〔夫人云〕孩儿。你父亲性儿不好。咱去来。你跟着我者。〔做见科〕〔屠世雄云〕呀。夫人来了也。小官在此多扰。有一拜咱。〔做拜科〕〔冯太守云〕小姐和孩儿。参拜大人咱。〔做拜科〕〔屠做回礼起看夫人科〕〔背云〕是好个妇人也。〔冯太守云〕小姐和小舍人且靠后者。你母亲与大人把盏者。〔夫人把盏科云〕将酒来。大人满饮此杯。〔屠世雄做佯醉接盏上下觑科云〕夫人。屠世雄吃干了。〔正旦云〕梅香。你看那个官。将俺母亲上下相觑。是一个不良的也呵。〔唱〕
　　【呆骨朵】我见他假醺醺上下将娘亲觑。不由我战钦钦魄散魂无。〔屠世雄云〕左右。与我唤将那心腹的人来。我有事分付他。〔卒子云〕理会的。〔做唤科云〕兀那船上的小军儿。屠爷唤你哩。〔卒子持鎗刀上云〕家将都来了也。〔正旦惊科唱〕忽听的大叫高呼。摆列下长鎗的这巨斧。〔屠世雄云〕小校。将我的兵器来。〔卒子递刀科〕〔屠世雄做接刀科云〕??。兀那冯太守。你认的我么。〔冯太守云〕呀。大人。老夫怎生不认的你。〔夫人云〕不中。俺索回避者。〔屠世雄拦科云〕你那里去。众军校。与我围住这船者。〔正旦唱〕一个个挺霜锋相拦截。〔带云〕母亲。怎不回避咱。〔众喝科云〕那里去。〔正旦唱〕好着我无处个寻门路。〔屠世雄云〕你趁早儿随顺了我者。〔冯太守云〕你要老夫随顺什么来。〔正旦云〕父亲。原是你差了也。〔唱〕都是你没来由揽祸灾。〔屠世雄云〕休教走了一个。〔正旦云〕哎。父亲也。〔唱〕到如今急煎煎怎当堵。
　　〔冯太守云〕老夫不知。大人主何缘故。你可明对老夫说者。〔屠世雄云〕冯太守。我因见你夫人有颜色。我如今要你把那夫人与我为妻。你若不肯呵。我便认的你。这刀须认不的你。〔冯太守云〕这怎么使得。〔屠世雄云〕你既然不肯呵。先杀了这老匹夫。〔冯太守叹云〕嗨。正是夫妻本是同林鸟。大限来时各自飞。夫人。我也只保得自己性命。保不得你了。〔回云〕罢罢罢。我老夫愿将夫人献与你。饶了我罢。〔屠世雄云〕恁的呵。将夫人请过船去。〔夫人哭科云〕兀的不痛杀我也。〔做跳江科〕〔众做拦科〕〔屠世雄云〕左右。扶入俺船舱里去。〔众扶住夫人科〕〔夫人做回顾科云〕哎哟儿也。谁想有这场横祸也。〔正旦同倈儿哭科云〕母亲。你怎生撇下的我们去也。〔冯太守哭云〕夫人也。痛杀我也。〔正旦做拽住夫人科〕〔唱〕
　　【伴读书】今日个子共母应难顾。夫共妇生离去。好教我负屈衔冤无申诉。只有个椎天抢地号咷哭。〔屠世雄喝科云〕退。兀那女孩儿。哭甚的来。你看我这刀么。〔正旦唱〕倒惹他努睛突眼生嗔怒。一谜的将俺犇呼。
　　〔冯太守云〕孩儿休嚷。看他这等利害。不如顺他将的去罢。〔正旦哭科〕〔唱〕
　　【笑歌赏】眼睁睁难做主。〔冯太守云〕孩儿。你便教我怎生做主那。〔正旦唱〕埋怨你个生身父。何日得重完聚。〔屠世雄云〕小校。休管他。咱自到船上去来。〔做扯夫人上船科〕〔冯太守倈儿正旦做扯哭科〕〔正旦唱〕想当初梦不虚。到今朝遇贼徒。天天天只愿的神明护。
　　〔屠世雄举刀夺夫人下〕〔重上云〕紧守着夫人。待我往他那船上去。试听他说甚么言语者。〔做上船听科〕〔冯太守云〕孩儿。这是我的不是了也。他现领着一班刀斧手。动不动要杀人。教我怎生救济你那母亲来。孩儿。你且放心者。我如今不上泉州到任。径回京师。只拣大大的衙门里。告下这厮来。那厮是个有职官员。躲的到那里去。莫说送还你母亲。那厮还要问个强夺人妻的罪名哩。〔正旦云〕父亲。须索速报此雠恨也。〔屠世雄云〕嗨。早是好也。你听那厮说的话。必然做出来。罢罢罢。凡事先下手者为强。我既然抢了他夫人去。他又是个现任太守。我可不反落其手。则不如就今夜走过他船上。先将那老匹夫杀坏了。以免后患。左右。都跟我来。〔众做上船科〕〔屠世雄云〕左右。与我围住着。休教走了那老匹夫。〔做见科〕〔冯太守跪科云〕大人可怜见。只留我一个老命罢。〔屠世雄云〕这老匹夫。你恰纔道甚么来。我听得多时了也。比及你明日告我时。不如今日我先杀了你。可不好那。〔做杀太守下科〕〔屠世雄云〕一不做。二不休。落的见一个。杀一个。都与我杀坏了者。〔众做杀家童梢公梅香倈儿科〕〔正旦做慌躲将砌末抛入水科云〕我将这书匣。先抛入水去。然后好逃命也。〔屠世雄云〕左右。你看是什么人跳在水中。〔众做看科云〕不知是那一个跳在水里去了。〔众做寻科〕〔正旦做躲在船舵上科云〕妾身得脱身。且躲在这船梢舵上。只愿救苦难观世音保护。救我这一命咱。〔屠世雄云〕左右。看那杀死的尸首内。少了那一个。〔众点科云〕老爷。止少了一个小姐。〔屠世雄云〕恰纔跳江的那个。必然是小姐。莫说是十多岁的女儿。量这条大江。跳下去也没活的了。左右。便收拾开船。载着咱夫人行者。只我一片好心。天也与我这条儿糖吃。〔诗云〕要夺夫人做我妻。一家杀的血淋漓。从今翦草除根后。不怕傍人说是非。〔同下〕〔正旦云〕我在这船舵上。坐好久了。这会儿不听见了说话。这贼汉敢去了也。我扳着这舵梗。跳上船梢。悄地看一看咱。这是船舱里。〔做见死尸哭科云〕你看我那父亲和兄弟梅香家童。连着船上两个梢公。尽被他杀死。我是个女孩儿家。守着这一船死尸。好是怕人也。哎哟。百忙里又被大风刮断了缆。将这船直飘在江心里去了。〔唱〕
　　【煞尾】怎又刮起这大风。把俺船吹去。又不知吹去何方可着的个边际无。眼睁睁放着娘亲被他掳。痛煞煞把俺兄弟爹爹都杀取。刚只一个家僮不留与。兀那驾船的梢公和你有甚毒。也着他跟了俺一家儿入地府。待叫来又被气堵住咽喉叫不出苦。待走来又被船打在江心走不上路。却教俺守着这血泊里尸骸怎发付。哎哟天那你也可怜见俺个没倚靠的青春少年女。〔下〕
　　〔音释〕
　　篦音避　浮音符　搯音恰　物音务　鹧音蔗　鸪音姑　续词疽切　俗词疽切　倜音剔　傥汤上声　傻商鲊切　熟绳朱切　醁音鹿　醑音胥　踌音紬　躇音除　觑音趣　咷音逃　哭音苦　谜迷去声　犇音奔　毒东卢切
　　第三折
　　〔外扮金御史引祗候梢公上〕〔梢公云〕后面把舵的仔细。我在这里拦头。天色晚了也。把船拢岸罢。恐怕黑下来。不好使的篙子哩。〔金御史云〕兀那梢公。你这般嚷闹怎么那。〔梢公云〕请老爷自在舱里稳稳的坐定。小的每收拾锚缆哩。〔金御史云〕老夫姓金名圭。字廷■〈闲〉。祖居扶风人氏。叨中甲第。累官加至都御史之职。近因江南等处。盗贼生发。圣人命俺巡抚江南。勅赐势剑金牌。体察奸蠹。理枉分冤。先斩后奏。今日泊船在此。左右与我点起灯来。我看些文卷者。〔祗候云〕理会的。〔背云〕老爷看文卷。我每也看些文卷。〔祗候云〕你有甚么文卷的看。〔一祗候云〕我一路上跟着老爷。那个馆驿里吃的好。吃的不好。都写一个总帐。若是老爷考满回朝之时。少不的我也跟去拿出这文书来。也显的我这油嘴的有名儿。〔祗候云〕休嚷。等老爷看文书哩。〔金御史云〕夜已深了。你看这灯半明不灭的。我自剔这灯咱。还有几宗文卷。未曾看完。待我从头儿看将来。呀。这灯可怎么又暗了。我再剔一剔这灯咱。〔冯太守同倈儿家童梅香梢公魂子提头上〕〔金御史云〕我剔了这灯也。试看这文卷咱。〔众魂子做灯下拜跪科〕〔金御史见科云〕好奇怪。兀那灯下四五个提头的鬼魂。你是何处人。被人杀坏。老夫决然要与你做主也。〔众魂子做拜科〕〔金御史云〕尔且退者。〔众魂子下〕〔金御史云〕左右。这会儿多早晚也。〔祗候云〕是三更时分了。〔正旦上云〕这般被风吹的去。不知这里却是那里也。〔梢公做叫科云〕不好了。不好了。快把篙子垫住。着上流头那里傥将下一只船来。不要撞坏了我家的船那。〔金御史云〕你是看咱。〔祗候云〕禀爷。这一只船想是失风的。船上并无一个人。被风打将来。紧贴在俺船边厢哩。〔金御史云〕你休上他那船去。到明日早间。看是那里的船只。〔祗候云〕理会的。〔正旦云〕这船被风吹到这里。可怎生住下。妾身这一日一夜。水米没半星儿粘牙。伴着这五六个死尸。又没个灯火。微微的透着些月光入来。看了好凄惨人也呵。〔唱〕
　　【商调集贤宾】正沧江夜寒明月皎。觑地远叩天遥。这船呵在风中簸荡任东西。水上浮漂。又无人把舵推篷。那里也举棹撑篙。我则听的古都都泼天也似怒涛。斗合着忽剌剌风声儿厮闹。这水也流不尽俺千端愁思积。这风也抵不过俺一片哭声高。
　　〔带云〕父亲和兄弟。你都死的好苦也。〔唱〕
　　【逍遥乐】俺也几番价把爹爹连叫。只见他七魄悠然。三魂去杳。〔做哭科云〕痛杀我也。父亲兄弟也。〔唱〕好着我独自嚎咷。这杀人恨何日纔消。怎得个清耿耿的官员厮撞着。劈头儿把冤情披告。告他将父亲杀死。兄弟亏图。娘亲来占了。
　　〔云〕父亲兄弟。兀的不悲痛杀我也。〔金御史云〕那里这般隐隐的哭声。敢就是那被人杀的鬼魂么。〔祗候云〕老爷。这里有个甚么鬼魂。就是恰纔那一只空船上。有人在舱里啼哭。像一个女人的声气那。〔金御史云〕怎生那空船上有个女人啼哭。是真个。我试听咱。〔做听科〕〔正旦云〕那里这般人声。諕杀我也。〔唱〕
　　【金菊香】我这里低头不语眼偷瞧。〔金御史云〕兀的不是有人说话也。〔正旦唱〕呀。小可如昨夜停舟那一遭。莫不是狠贼徒把咱寻见了。你直待要断尽根苗。俺的命恁般薄。
　　〔金御史云〕你听波。这船里哭的女人。必然有些跷蹊。左右。与我向前。不要諕了他。你只问他一个缘由来者。〔祗候云〕我是问他去咱。来到这船上。怎生偌大一只船。没的一个人看管。咄。兀那船里的人。〔正旦云〕哎哟。諕杀我也。兀的不是个人问我哩。且等他说个甚么。我是答应咱。〔祗候云〕船里的人。因何这般啼哭。〔正旦云〕救我的性命咱。〔祗候云〕好怪。怎生着我救他的性命。知他是个甚么人。我回老爷的话去。〔做回御史话科云〕禀爷。当真是个女人。小的每连叫他数声。只不答应。甫能答应了。他道是你救我的性命咱。〔金御史云〕左右。将俺的船再挪上前些。靠着他那船。我亲自问他。〔祗候云〕梢子。将俺的船略挪上前。帮在那空船一搭里者。〔梢公云〕刚待睡一睡。着你每打搅死我。〔做挪船科云〕住了住了。帮做一搭儿里了也。你看那老爷。听的那船上一个女人啼哭。便要管他。想是出巡久了。一向不曾见阴人哩。〔御史做近船边问科云〕兀那船里哭的女人。你有甚么冤枉衷情。你一一的说将来。老夫与你做主也。〔正旦唱〕
　　【醋葫芦】则听的叮咛频问取。〔金御史云〕你是那家妻小。因何在此。〔正旦唱〕我是那闺门中女艳娇。〔金御史云〕原来还是个未嫁的女孩儿。你说。你说。〔正旦唱〕俺父亲是泉州太守恰离朝。〔金御史云〕泉州太守恰离朝。是到任去么。〔正旦唱〕不堤防半途逢祸恶。〔金御史云〕哦。敢是被甚么强盗劫杀了。你家里还有人么。〔正旦唱〕俺母亲被他驱掠。直使掩一家的两相抛。
　　〔金御史云〕清平世界。有这等事。〔诗云〕几回低首细沉吟。听取舟中泣诉音。则我除冤断枉无偏曲。恰似冰霜一片心。兀那女子。我乃巡抚江南都御史金廷■〈闲〉是也。你果有甚的冤枉不平之事。你一一道来。我替你申雪者。〔正旦做哭科云〕老爷与俺这冤枉的人做主咱。〔唱〕
　　【金菊香】你道是除冤理枉的大官僚。你与我那屈死的亲爷将冤恨削。不承望这搭儿里偏凑巧。这一个天理昭昭。谁想道有今朝。
　　〔金御史云〕左右。你与我唤出那女儿来见。我细问他一个端的者。〔祗候做唤科云〕兀那船中女人。你出来者。俺老爷唤你哩。〔正旦云〕哥哥。你是何人也。〔祗候云〕我们是跟随金御史老爷的人。俺老爷见你那般啼哭。要见你问个明白。与你做主哩。〔正旦云〕天那。既是这等呵。我见你爷诉冤去咱。〔唱〕
　　【醋葫芦】我这里慌速速的脚懒抬。喘吁吁的身战摇。〔祗候云〕兀那女子。你休慌也。〔正旦唱〕则这大江中有那一个假相邀。〔祗候云〕是俺御史老爷唤你哩。〔正旦唱〕险把我魂灵儿被他惊散却生则怕逆徒来到。〔做见御史慌科云〕兀的不諕杀我也。〔金御史云〕休慌。你说你那冤枉之事。〔正旦唱〕我我我怕的是明晃晃一把杀人刀。
　　〔金御史云〕兀那女子。你近前来。你休惊莫怕。老夫乃巡抚江南都御史。专与人除冤理枉。你把那心中冤枉事。备细说来。我好与你辩明做主。〔正旦云〕大人。妾身姓冯名玉兰。父亲是冯鸾。所除福建泉州府太守。因去赴任。有俺母亲田氏。将带妾身。同一个小兄弟。到于大江边黄芦荡。阻风湾船。至夜间。忽遇着一个巡江官。他道是屠世雄。因同泊舟。与俺父亲谈话。俺父亲见他是仕宦中人。词组相投。就请到俺船上整酒相待。酒后出妻献子。不想此人心中狠毒。将我母亲抢去。后又赶过船来。持着腰刀。将俺父亲并兄弟家童梅香梢公。尽行杀死。妾身当时心生一计。将俺父亲书匣。抛入江中。躲在船梢后舵上。待他去远。妾身复还到船中。随着风浪。漂流至此。不想撞见你个似青天如白日。去奸细理寃枉的大人。须索与俺做主也。〔做拜科〕〔金御史云〕嗨。谁想巡江官却做下这等的事来。〔诗云〕从头至尾听缘因。怎不由人不怒嗔。则我笔下难容无义汉。剑头偏斩不平人。兀那女子。这偌多尸首。如今可在那里。〔正旦云〕大人。都在俺船上哩。〔金御史云〕左右。你领人去。与我仔细看验来回报。〔祗候云〕理会的。〔做看科云〕禀爷。那船上死尸。是一个老的。又是一个小孩儿。又是一个女人。又是三个男子汉。总共六个尸首。那头都不在颈上。血糊淋剌的将船板染的一片红。明明是杀死的。〔金御史云〕哦。六个人都被杀死。可不情理难容也。兀那女子。那个老的是谁。〔正旦唱〕
　　【幺篇】则这个年迈的是父亲。〔金御史云〕又有个小孩儿可是谁。〔正旦唱〕可怜呵俺弟兄年纪小。〔金御史云〕那小孩儿原来是你兄弟。可怜可怜。那个女人是谁。〔正旦唱〕他是俺梅香小字唤春娇。〔金御史云〕还有三个男子是谁。〔正旦唱〕俺家童未将人事晓。〔金御史云〕是了。那两个呢。〔正旦唱〕那两个是船家将钱觅到。也都在刦数里不能逃。
　　〔金御史云〕左右。这是小姐。请他在俺这船后舱安下。把他那只船也带着。待天明。直至清江浦官厅内。老夫自有个主意。恰纔灯下。看些文卷。见几个鬼魂。提着头似要伸诉一般。去不多时。便听的这个女子啼哭。说将起来。就是此一桩寃枉之事。方信道善恶报应。如影随形。但是捉贼无赃。终难定罪。不知他杀坏您父子之时。有甚么赃仗质证来。〔正旦云〕大人。有有有。现今俺船上。他撇下一把刀。便是赃仗了也。〔金御史云〕左右。快去取那把刀来。我看咱。〔祗候做取刀科云〕禀爷。刀在此。上面还带着血痕哩。〔金御史云〕左右。与我收的好着。则这刀上。要寻杀人贼也。〔正旦唱〕
　　【梧叶儿】这江洋真贼盗。怎当俺众冤魂缠定着。他犯了杀人条。现放着大质照。刀头儿血染高。请大人自量度。若不沙只俺小妮子敢平空的将命讨。
　　〔金御史云〕天明了也。老夫体察公事。一夜不曾睡。左右。分付开了船者。径到清江浦官厅边湾船。问理这一桩公事也。〔祗候云〕理会的。梢子快开船哩。〔梢公云〕知道了。慢慢的来牌子。昨晚那个女孩儿在那里。〔祗候云〕在舱里。你要问他怎的。〔梢公云〕和老爷说一声。赏与我做媳妇罢。〔祗候云〕噤声。是官宦人家的小姐。如今带着他要办理人命公事哩。你则开了船者。〔梢公做使船跌倒科〕〔金御史云〕兀那女子。你跟我到清江浦。问理公事去来。〔正旦云〕俺到的那里。怎生能见那贼汉也。〔金御史云〕你却不知。但是巡江官。少不的要来参见老夫。〔正旦唱〕
　　【浪里来煞】我见他怎恕饶。他见我难推调。怕不来一问一承招。只俺那山海般雠恨须当报。再不用荆条细拷。■〈扌弃〉的亲手儿也还上一千刀。〔同下〕
　　〔音释〕
　　拢音陇　蠹音妬　垫音店　簸音播　漂音飘　薄巴毛切　恶音袄　掠音料　削音小　却音巧　晃荒上声　刦音结　着池烧切　度多劳切
　　第四折
　　〔凈扮清江浦驿官上诗云〕我做驿宰忒伶俐。吃辛吃苦都不气。接了使客转回来。闲向官厅调百戏。自家是清江浦驿丞。打扫的这官厅干干凈凈。昨日报帖来说道。金御史老爷今日船到。须索迎接去。远远的望见。敢是金老爷来了也。〔金御史引祗候梢公上〕〔金御史诗云〕有事关心直到明。早开头踏赴官厅。手持白■〈闲〉秋霜似。专与人间理不平。老夫金廷■〈闲〉。昨夜在江中体出冯玉兰诉冤一事。使老夫一夜不眠。今日行至清江浦。这是个官厅所在。那巡江官员人等。都在此处参见老夫。须索仔细体勘一个虚实。左右。将那口刀收拾好者。将冯玉兰且藏在船上。休得惊諕了他。〔祗候云〕理会的。〔梢公做使船科云〕船拢了岸了。将跳板撺下。请爷登岸。〔金御史同祗候做上岸入官厅科云〕左右。唤那驿官来。〔祗候做唤科云〕驿官那里。〔驿官慌云〕有有有。〔叩见科〕〔金御史云〕兀那驿丞。你出去分付。但是沿江一带大小官员。都着入来参见。〔驿官云〕老爷。且请了下马饭。驿丞早安排了些胡椒鲜鱼汤。在此伺候。待吃过了。好慢慢的断事。〔金御史云〕??。我那在这些酒食。你快去分付着各官咱。〔驿官云〕这个老爷。真个清廉。你不吃便罢。我出的这门来。分付那官员每去。兀那听候的大小官员。都入公馆中来参见老爷。都进去。都进去。〔屠世雄同巡江官上〕〔屠世雄云〕小官屠世雄是也。同俺这巡江官员。参见御史大人去来。可早至公馆也。〔做见跪科〕〔金御史云〕别的官员且靠后。唤的沿江巡视官近前来。〔众做向前跪科〕〔金御史云〕你便是巡江官。还有未到的么。〔屠世雄云〕大人在此。谁敢不到。都来了也。〔金御史云〕既然来全了时。你众多的巡江官。必然各人有个分巡的地方。要你各人自供报文状上来。等老夫好看咱。〔屠世雄云〕着俺们供报巡视地方。却是甚的主见。我只佯报个地方。将那黄芦荡不提起罢了。〔众做报科〕〔屠世雄做递状科〕〔金御史接看科云〕你看这沿江去处。都有巡视官。怎生黄芦荡无人巡视。那个所在。正是贼盗出没之处。那个是总理官员。左右。准备下大棒子者。〔屠世雄慌科云〕大人。只屠世雄便是总理的官。〔金御史云〕你既是总理的官。怎么缺了黄芦荡这一处。快快从实说来。但说的有些儿差迟。我不道的饶了你也。〔屠世雄云〕这黄芦荡就是屠世雄时常屯扎的信地。因此不曾另拨巡视的官。〔金御史云〕哦。原来你便是屠世雄。你那巡江官擒拏盗贼。必须要兵刃锋利。器仗鲜明。纔得有功。左右。你与我一一点闸。再等老夫亲自看验。若少了一件呵。决无轻恕。〔祗候做看科云〕禀爷。小的每到各官船上。将他那随身带的物件等项都看了。件件齐备。不少一些。〔金御史云〕左右。都将来我看咱。〔众做搬衣甲弓箭腰刀放在面前科〕〔驿官背云〕这些巡江官。平日生事。如今可遇着魔头了。〔金御史云〕兀那一堆什物。是那个巡江官的。〔屠世雄云〕是屠世雄船上的。〔金御史云〕将过来我看。〔做看科云〕住住住。那一件却不是个刀鞘。左右。将那刀鞘过来。〔祗候拏刀鞘递科〕〔金御史怒云〕屠世雄。怎生这一口刀有鞘无刀。你敢戏弄我大臣么。我且问你。这口刀在那里。各官员且回。止留下屠世雄者。〔众巡江官拿物件下〕〔屠世雄云〕大人。这口刀因晚间在船上失落了。还不曾配就哩。〔金御史云〕是怎生失落了来。〔屠世雄云〕因向船头点闸水军。一时不小心。吊在江中了也。〔金御史云〕这口刀失的有些缘故。不动刑法。如何肯招。左右。将这厮与我着力打着者。〔祗候做打科〕〔屠世雄云〕大人息怒。委是吊在江中。别无甚的情节。〔金御史云〕还不实说哩。左右。与我打着者。〔做打科〕〔金御史云〕这口刀端的是有也是无。快快从实说来。〔屠世雄云〕委实是吊在江中。便打死屠世雄呵。也无他说。〔金御史做笑科云〕这口杀人刀敢有么。〔屠世雄云〕委实没有。〔金御史云〕左右。便与我将的那口刀来者。〔祗候取刀递与屠世雄科〕〔金御史云〕左右。着那厮可认的是他的刀么。〔祗候把刀插入鞘科〕〔屠世雄惊云〕不知这口刀。怎生得到大人手里来。〔金御史云〕兀那厮。你在黄芦荡。夜间将冯太守父子梅香家童梢公共六人。都被杀死在船上。怎生还推不知哩。〔屠世雄云〕屠世雄并无此事。敢是另有个天灾人祸。假称屠世雄的么。〔金御史云〕左右。与我船上唤的冯玉兰小姐来者。〔祗候唤科云〕冯玉兰小姐安在。〔正旦上云〕哥哥。是谁唤我哩。〔祗候云〕小姐。如今俺老爷与你拿着杀人贼了。在官厅上。唤你去与他对证哩。〔正旦云〕谢天地。谁想拿住贼汉了也。〔唱〕
　　【双调新水令】急忙忙盼不到接官厅。那一个杀人贼今番拿定。休道那人间无报应。方信是头上有神明。我看他着甚推称。只俺这大人呵清似水朗如镜。
　　〔祗候云〕小姐。上紧走动些。老爷坐着久等哩。〔做入官厅见科〕〔正旦见屠世雄怕科云〕兀的不諕杀我也。〔唱〕
　　【驻马听】暗自凝睛。不由我不丧胆销魂忽地惊。〔金御史云〕兀那女子。你怕他怎的。〔正旦唱〕浑如痴挣。他是个图财致命杀人的精。〔金御史云〕左右。把那厮与我打着者。〔祗候做打科〕〔正旦唱〕这番推勘见分明。则你那夜来凶恶可也还侥幸。眼见的恶贯盈。今朝对了俺亲爷命。
　　〔云〕兀那贼汉。俺父亲和你往日无冤。近日无雠。止因同在黄芦荡湾船。敬意的设酒请你。出妻献子。将你为上宾相待。谁想你起这点毒害之心。将我父亲和兄弟梅香等。都行杀死。又将俺母亲强夺的去了。今日可怎生遇着青天老爷。体察出来。将你拏住。兀那贼汉。将我的母亲送还了者。〔金御史云〕屠世雄。你怎生不回他一言。他那母亲今在何处。快快从实的说来。〔屠世雄云〕老爷可怜见。到如今着我甚的言语可回他也。〔金御史云〕他那母亲呢。〔屠世雄云〕老爷。他那母亲屠世雄实不知道。〔金御史云〕这厮无礼。到此际尚兀自不肯认哩。左右。与我打着者。〔祗候打科〕〔驿官云〕这些巡江的官。来到馆驿里。把我不是打便是骂。要酒吃要肉吃。迟了些就打嘴巴拳。你今日可也为事来。你死你死。牌子。着些力气打。打死了又不要偿命哩。〔金御史云〕??。那里有你说处。兀那屠世雄。你将他那母亲藏在那里。〔屠世雄云〕老爷。屠世雄实不知道。〔正旦云〕兀那贼汉。将我母亲来。〔唱〕
　　【乔牌儿】你将俺一家儿性命倾。又抢了俺母亲呵忒施逞。〔云〕大人可怜见。须索追出俺母亲来。〔屠世雄云〕我屠世雄并不曾抢他母亲。〔正旦唱〕眼睁睁现放着俺亲身证。〔金御史云〕屠世雄。你不实说呵。等甚么那。〔正旦唱〕还待要嘴巴巴不肯应。
　　〔金御史云〕这厮坚意的不肯认来。我想他抢着去。必然就藏在他船上。左右。领着这冯小姐直至他船上高声的叫他。那为母的听见。是他那女孩儿声音。必然答应。你可小心在意。疾去早来。〔祗候云〕理会的。小姐。我和你到他船上寻你母亲去来。〔正旦云〕祗候哥哥。他的船只知他在那里也。〔祗候云〕他这巡江官的船只。都在那壁厢湾着哩。你如今只沿岸边叫你那母亲咱。〔正旦同祗候至船边叫科云〕偌多的船只。着我那里寻去也。母亲。母亲。〔唱〕
　　【鴈儿落】我这里连声不住声。〔带云〕母亲。母亲。〔唱〕可怎生应也无人应。〔带云〕母亲。母亲。〔夫人上哭云〕这是我玉兰孩儿的声气。待我叫他着。玉兰儿也。我在这里。〔正旦唱〕是那个贼船中叫小名。恰便似军帐里听严令。
　　〔做应科〕〔夫人云〕兀的不是我玉兰孩儿。〔正旦忙扯住科〕〔夫人云〕玉兰儿。你是人是鬼。好痛杀我也。〔正旦唱〕
　　【得胜令】呀。今日个相遇在江亭。莫非是死去再回生。〔祗候云〕兀那小姐走动。老爷等着哩。〔正旦唱〕与俺这母亲重觌面。怎么俺兄弟爹爹也不见影。〔云〕母亲。那屠世雄拏了也。〔夫人云〕他如今在那里。只怕问不倒他终着他手。〔正旦云〕母亲。我和你同见大人去来。〔唱〕现如今审出了真情。那怕这逆贼偏头硬。疾忙的前行。只怕那清官专意等。
　　〔做见御史跪科云〕大人。则这个是俺母亲。〔金御史云〕兀那女子。这个是你母亲么。〔正旦云〕正是。〔金御史云〕在那里寻着来。〔祗候云〕禀爷。在屠世雄船上寻来的。〔正旦云〕兀那贼汉。你道是不曾抢俺母亲。如今在那个船上藏着哩。〔唱〕
　　【侧砖儿】你道我平白地把你来把你来供攀定。只我这官司里世不曾经。俺冯家的娘亲怎倒着你屠家领。你可也自思省。
　　【竹枝哥】你倚着那巡江的威风敢横行。恶哏哏便待生逼俺娘亲为匹聘。兀的不是把河桥的孙飞虎抢莺莺。今日个大人呵做了白马将。我玉兰呵倒做了惠明僧。贼精。看你去那里逃生。
　　〔金御史云〕屠世雄。你如今招也是不招。〔屠世雄回头问驿官科云〕驿宰。我问你。若招了呵。得个甚么罪。〔驿官云〕也不打紧。杀了五六个人。值的甚么。便招了时。也只一个砍狗头的罪儿。〔屠世雄云〕罢罢罢。我当初睁着眼做。今日合着眼受。杀他父子家人等。都是我来。我都招了也。〔金御史云〕屠世雄。这等的供状。怕你不招那。〔正旦做拜谢金御史科唱〕
　　【水仙子】今日个从头一一尽招承。国法王条不顺情。也显的你有忠直无偏佞。赤心的将公事整。端的个播清风万载标名若。不是你金大人势剑铜■〈釒算斤〉。将贼徒分腰断颈。可不干着俺泣江舟这一段冤情。
　　〔金御史云〕你一行人听老夫下断。〔词云〕都则为你父亲除授泉州。黄芦荡暮夜停舟。巡江官相邀共饮。出妻子礼意绸缪。你母亲遭驱被掳。全家儿惹祸招忧。单撇下钢刀一口。积尸骸鲜血交流。老夫奉朝命江南巡抚。路途间访出情由。将贼徒问成死罪。登时决不待深秋。冯小姐虽能雪恨。奈余生无管无收。请夫人同车载去。赴京都择配公侯。这的是金御史秋霜飞白简。纔结末了冯玉兰夜月泣江舟。
　　〔音释〕
　　调平声　勘坎去声　撺粗酸切　屯音豚　鞘音笑　闸丈甲切　推退平声　侥音交　应平声　觌丁梨切　哏狠平声　绸音细　缪麻彪切　■〈釒算斤〉音闸
　　题目　金御史清霜飞白简　
　　正名　冯玉兰夜月泣江舟
　　冯玉兰夜月泣江舟杂剧终

《元曲选》　昊天塔孟良盗骨杂剧　（明）臧晋叔 编
　　昊天塔孟良盗骨杂剧　　（元）无名氏 撰
　　●昊天塔孟良盗骨杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　瓦桥关令公显神　正名　昊天塔孟良盗骨 
　　第一折
　　〔冲末扮杨景领卒子上诗云〕雄镇三关几度秋。番兵不敢犯白沟。父兄为国行忠孝。勅赐清风无佞楼。某姓杨名景。字彦明。父亲是金刀无敌大总管杨令公。母亲畲太君。所生俺弟兄七人。乃是平定光昭朗嗣。某居第六。镇守着这三关。是梁州遂城关。霸州益津关。雄州瓦桥关。某手下有二十四个指挥使。今差孟良巡绰边境去了。天色将晚。不见回还。小校与我点上一盏灯来。〔卒子点灯科〕〔杨景云〕我唤你便来。不唤你休来。〔卒子云〕理会的。〔下〕〔杨景云〕我今日神思恍惚。不知为何。我暂时歇息咱。〔做睡科〕〔正末扮杨令公同外扮杨七郎魂子上云〕老夫杨令公是也。因与北番韩延寿交战。被他围在虎口交牙峪。里无粮草。外无救军。这个是我第七个孩儿杨延嗣。他为搭救我来。被潘仁美攒箭射死。老夫不能得脱。撞李陵碑而亡。被番兵将我尸首焚烧了。把骨殖吊在幽州昊天寺塔尖上。每日轮一百个小军。每人射我三箭。名曰百箭会。老夫疼痛不止。今日在阴司告过。放我出了枉死城中。来到这三关地面。向六郎孩儿根前托一梦咱。〔七郎云〕父亲。想着我盖世功勋。今日一旦休矣。俺托梦与哥哥去来。〔诗云〕俺子父全忠不到头。功劳汗马一时休。可怜死战三边上。不得生封万户侯。尸陷虏庭遭箭苦。魂依沙漠和云愁。今宵梦里将冤诉。专告哥哥为报雠。〔正末云〕孩儿也。俺身丧番城。又遭此残害。着俺魂魄不宁。好生苦毒。枉做了这一世英雄也呵。〔唱〕
　　【仙吕点绛唇】傀儡棚中。鼓笛声送。相搬弄。想着那世事皆空。恰便似一枕南柯梦。
　　〔七郎云〕只恨那潘仁美这个奸贼。逼的俺父子并丧番地。可怜人也。〔正末唱〕
　　【混江龙】盼不到先茔旧垄。黄泉下埋没杀俺这英雄。〔七郎云〕父亲。俺不能勾青史标名。留芳万古。空怀着一腔怨气。何时分解也。〔正末唱〕空锁着一腔怨气。做不的万丈霓虹。本待要汉主台前把俺形容画。谁知道李陵碑底早是命途穷。怎将那一座两狼山碜可可生扭做祁连冢。也枉了俺半生无敌。十大的这边功。
　　〔七郎云〕俺父亲做了一世的虎将。谁想落于奸贼之手。〔正末云〕想老夫幼年时。南征北讨。东荡西除。到今日都做了一场春梦也。〔唱〕
　　【油葫芦】可便是困杀南山老大虫。枉自有爪和牙成什么用。都做了一齐分付与东风。想着俺雕弓能劈千钧重。单鎗不怕三军众。也曾将蕃国攻。也曾将敌阵冲。一任他八方四面干戈动。那一个敢和俺出马共争锋。
　　〔七郎云〕父亲威名如此。兵书有云。一夫拚命。万夫难敌。假当时不寻自尽。拚命杀出去。或者有个侥幸也不见的。〔正末唱〕
　　【天下乐】哎。你说甚么胜败兵家本不穷。则这兵也波书。我可索是通。〔带云〕俺家姓杨。被番兵陷在虎口交牙峪里。这个叫做羊落虎口。正犯了兵家所忌。怎还有活的人也。〔唱〕奈贼臣把俺来着了羊投虎口厮断送。方信道将在谋。不在勇。兀的不横亡了俺这姜太公。
　　〔云〕俺上的这三关来。孩儿休大惊小怪的。〔七郎云〕父亲。俺来到六郎哥哥卧处也。我且弄这银台上画烛咱。〔七郎做弄烛科〕〔杨景云〕灯影下一个年老的将军。一个年小的将军。边关上有甚么紧急的勾当。来日到中军帐前商议。天色晚了。您且回避。〔正末云〕六郎孩儿。你怎不认的俺哩。〔唱〕
　　【后庭花】你听了我声音耳不聋。你觑了我容颜眼不蒙。〔杨景云〕这个小将军是谁。〔正末唱〕这个是你那畲太君的偏怜子。〔杨景云〕老将军。你可是谁。〔正末唱〕我是你老爹爹杨令公。〔杨景云〕原来是父亲和兄弟。您近前来说话。怕做甚么。〔正末云〕孩儿也。你靠后些。你是生魂。我是死魂。你听我说与你咱。〔杨景云〕父亲你说。您孩儿是听咱。〔正末云〕您父亲因与番兵交战。困住两狼山虎口交牙峪。里无粮草。外无救军。不能得出。撞李陵碑身死。您兄弟七郎。打出阵来求救。被潘仁美贼臣。将您兄弟绑在花标树上。攒箭射死。如今韩延寿将我骨殖。挂在幽州昊天寺塔尖上。每日轮一百个小军。每人射三箭。名曰百箭会。着我如今疼痛不止。以此特特托梦与你来也。〔杨景做悲科云〕父亲。您孩儿那里知道这般冤苦。到来日追斋累七。超度父亲和兄弟也。〔正末唱〕早两下却相逢。则待将纸钱儿发送。儿也怎不记的俺和番家苦战攻。被他围如铁桶。向前呵粮又空。褪后呵路不通。只除非会驾风。纔出的他兵几重。想着俺做一世雄。肯投降苟自容。拚的个触荒碑一命终。至今草斑斑血染红。一灵儿还怕恐。
　　〔七郎云〕哥哥。俺等屈丧番邦。受苦不过。哥哥可怜见。作急选将提兵。搭救我父子的尸首去也。〔杨景云〕父亲。你的骨殖。委实在幽州昊天寺塔尖上挂着么。〔正末唱〕
　　【青哥儿】哎。他将我这尸骸恁般摩弄。因此上向儿行一星星悲控。〔杨景云〕父亲。俺想韩延寿那里兵强马壮。只可智取。难以力夺。不知三关上二十四个指挥便。还是着那一个和孩儿同去。纔得成功也。〔正末唱〕你若是有心呵可怜见我遍体金鎗不耐风。也不须打凤捞龙。别选元戎。只在军中。火德天蓬。自有神通。觅迹寻踪。撒泼行凶。将俺那骨匣儿早拔出虎狼丛。这便当的你香花供。
　　〔杨景云〕父亲放心。您孩儿到来日。就点本部人马。亲到幽州。与父亲兄弟报雠去也。〔正末云〕六郎孩儿也。你小心在意者。〔作悲科唱〕
　　【寄生草】俺为甚么泪频挥。也只要您心暗懂。早遣那嘉山太仆来争哄。把这宣花巨斧轻轮动。免着俺昊天塔上长酸痛。您若是和番家忘了戴天雠。可不俺望乡台枉做下还家梦。
　　〔杨景云〕父亲。您孩儿怎忘的这冤雠也〔正末唱〕
　　【赚煞尾】儿也你回到圣明朝。备把我这冤情讼。我也不望加官赐宠。只要个一体君臣有始终。早迎还俺那无佞清风。恨匆匆。睡眼朦胧。儿也说甚的犹恐相逢是梦中。嘱咐您个杨家业种。须念着子父每情重。休使俺幽魂愁杀这座梵王宫。
　　〔七郎云〕俺父子去也。哥哥休推睡里梦里。〔同下〕〔杨景醒科云〕父亲兄弟近前来呀。可怎生都不见了。原来是一梦。父亲兄弟。则被你痛杀我也。适纔我那父亲兄弟。梦中说的话。好不苦楚。我待不信来。怎生做这等一个显梦。我待信来。却又未知真假。且到天明。与众将商议则个。〔诗云〕见父亲细说缘由。睡梦中两泪交流。打听的果有此事。领雄兵必报冤雠。父亲兄弟。兀的不痛杀我也。〔下〕
　　〔音释〕
　　白巴埋切　峪音裕　傀音诡　儡累上声　笛丁梨切　柯音哥　莹音盈　碜参上声　褪吞去声　控空去声　哄烘去声
　　第二折
　　〔外扮岳胜上诗云〕帅鼓铜锣一两敲。辕门里外列英豪。三军报罢平安喏。紧卷旗旛再不摇。某乃花面兽岳胜是也。官封帅府排军之职。佐于六郎哥哥麾下。不知哥哥今日为着边关上那些军情事务。天色黎明。早升营帐。某须索先去伺候咱。〔杨景领卒子上诗云〕昨夜分明见父亲。休言梦里事非真。我今不报冤雠去。枉做英雄一世人。〔岳胜见科云〕哥哥。今日为着甚事。升帐的恁早。〔杨景云〕兄弟。你却不知。俺夜来作其一梦。见我父亲同七郎兄弟来。在于灯下。挥着眼泪。亲对俺说。元来我父亲被番兵困在两狼山虎口交牙峪。里无粮草。外无救兵。身撞李陵碑而死。其时我七郎兄弟。打出阵来求救。被潘仁美那奸贼。将兄弟绑在花标树上。攒箭射死。现今韩延寿将俺父亲骨殖。挂在幽州昊天寺塔尖上。每日轮一百个小军儿。每人射三箭。名曰百箭会。幽魂疼痛不过。分付俺亲率孟良。快去搭救他。俺想父亲受如此般苦楚。待不信来。怎么分分明明。有这等一个显梦。待要信来。真假未辨。因此早早升帐。请众兄弟与俺商议。作个行止。〔岳胜云〕您兄弟理会的。我袖传一课。此梦不虚。今日时当卓午。家中必然有人寄书信来。便知端的也。〔杨景云〕似此可怎了。令人门首觑者。看有甚么人来。〔丑扮小军儿上诗云〕肉我吃斤半。酒我吃升半。听的去厮杀。諕得一身汗。自家是杨家府里一个小军儿。奉畲太君妳妳的命。着我前去瓦桥关上与六郎元帅寄一封家书去。可早来到门首也。令人报复去。说太君妳妳差一个小军儿。寄家书来了也。〔卒子云〕你则在这里。我报复去。〔做报科云〕喏。报的元帅得知。有太君妳妳差着一个小军儿寄书来。在于门首。〔杨景云〕着他过来。〔卒子云〕着过去。〔小军儿见科云〕元帅。俺太君妳妳。差我来寄一封书与元帅知道。〔杨景做接书跪拆看科云〕嗨。元来是母亲的书也。说父亲兄弟。托梦与他。一句句都和我做的梦象相合。有这等异事。小军儿赏你酒十瓶。羊肉二十斤。与我把定辕门。二十四个指挥使。但是来的。都放过来。则当住孟良一个。休着他过来者。〔小军云〕元帅。假似不放他过来。他打我呢。〔杨景云〕你也打他。〔小军云〕假似骂我呢。〔杨景云〕你也骂他。〔小军云〕假似咬我呢。〔杨景云〕胡说。〔岳胜云〕哥哥。你不要孟良过来。却是甚的主意。〔杨景云〕兄弟。你那里知道。我想孟良是个■〈忄敝〉强的性儿。你使他去。他可不去。你不使他去。他可要去。某等他来时。我故意的着几句话恼激他。不怕他不和俺搭救父亲去也。〔卒子云〕我把着这辕门。看有什么人来。〔正末扮孟良上云〕某乃孟良是也。奉哥哥的将令。使我巡绰边境去。平安无事。须索回哥哥话走一遭也呵。〔唱〕
　　【中吕粉蝶儿】这些时无处征伐。我去那界河边恰纔巡罢。我做的一个个活捉生拏。涌彪躯。舒猿臂。肝横胆乍。也不索将武艺盘咱。回头儿只看咱披挂。
　　【醉春风】比及你架上掇雕鞍。槽头牵战马。宣花斧钺手中担。觑敌军似耍。耍。万骑交驰。两军相见。咱手里半筹不纳。
　　〔正末做见小军科云〕这厮在这里做什么。〔小军云〕做什么。在这里捉虱子哩。奉元帅的将令。着我把守辕门。不放人过去。〔正末云〕我要过去。〔卒子拦科云〕不放不放。〔孟良怒科云〕你敢道三声不放我过去么。〔小军云〕休说三声不放。我说一百二十声不放。〔正末做打科〕老爷老爷休打。我放你过去罢。〔正末见科云〕哥哥将令。着兄弟巡界河去。平安无事。回哥哥的话来。〔杨景云〕无甚事。你且回避者。〔正末云〕小军儿。元帅着你回避了也。〔杨景云〕着你回避。〔正末云〕着谁回避。〔杨景云〕着你回避。〔正末云〕着我回避。我不回避。不回避。你就这里杀了我。也不回避。〔杨景云〕岳家兄弟。你看这厮。他那里知道我心中的事也。〔正末唱〕
　　【红绣鞋】往常时无我处不喜欢说话。今日个见我来低着头无语嗟呀有甚的机密事孟良也合知么。〔杨景做与岳胜打耳喑科云〕他那里知道。〔正末唱〕一个将眼角觑。一个将脚尖蹋。好着我半合儿傒幸杀。
　　〔杨景云〕孟良。我的勾当你试猜咱。〔正末云〕我猜着波。〔杨景云〕你猜着我便用你。你猜不着不用你。且回避。〔正末唱〕
　　【石榴花】莫不是大辽军马厮蹅踏。我与你火速的便去争杀。〔杨景云〕不是〔正末唱〕莫不是王枢密搬弄着宋官家。我与你疾忙鞁马。便赴京华。〔杨景云〕也不是。〔正末唱〕莫不是畲太君有人相欺压。〔杨景云〕我的母亲。谁敢欺负他。〔正末云〕那厮是不敢也。〔唱〕则除是赵玄坛威力无加。纔敢把虎头来料须来抹。我与你亲自把那贼徒拏。
　　【斗鹌鹑】哎。那厮须不是布雾的蚩尤。又不是飞天的夜叉。〔杨景云〕那厮见你手段高强。被他藏了躲了呢。〔正末唱〕那厮便藏在云中。■〈走朶〉在■〈走朶〉在地下。我也翻过乾坤若见他。说那厮能变化。我呵喝一喝骨碌碌的海沸山崩。矁一矁赤力力的天摧地塌。
　　〔杨景云〕孟良。你猜了半日。只是猜不着。你回避。〔正末云〕既是猜不着。我且回避。〔正末出门见小军云〕兀那厮。你来这里做什么。你快实说。你若不说。劈了你这颗狗头来。我则一斧。〔小军云〕适纔元帅赏了我酒十瓶。羊肉二十斤。不争你劈了我这头。教我怎么吃。〔正末云〕快说。你若不说。我就一斧。〔小军云〕老爷不要懆暴就把斧头劈下来。待我说。我说。我是杨家府里小军儿。奉畲太君妳妳的命。着我寄一封书与元帅。道是梦中看见老令公。说与番兵交战。不想番兵将老令公困在两狼山虎口交牙峪。困的里无粮草。外无救军。有七郎打出阵来求救。不想被潘仁美将七郎绑在花标树上。攒箭射死。老令公不能得出。撞李陵碑身死。今被韩延寿将老令公尸首烧了。将骨殖挂在幽州昊天寺塔尖上。但是过来过往的人。有箭的射三箭。无箭的打三砖。名曰百药箭。〔正末云〕敢是百箭会。〔小军云〕你说的是。〔正末云〕眼见的哥哥召集众将商量。取那父亲骨殖去。是一件紧要的事。故瞒着我来。嗨。哥哥。我们二十四个指挥使。都是一般的兄弟。怎么偏心。只与他们计议。独独着我回避。我再过去。白破了哥哥咱。〔见杨景科云〕哥哥。我猜着了也。〔杨景云〕你猜着甚的。〔正末云〕哥哥。你要搭救爹爹。抢回骨殖去。是么。〔杨景云〕谁道是俺妳妳来兄弟。既然你知道。他如今把我父亲的骨殖。挂在幽州昊天寺塔尖上。我待要替我父亲盗取这骨殖去。展转寻思。并无妙策。如之奈何。〔正末云〕哥哥。别的都去不得。只有您兄弟去得。〔杨景云〕兄弟。你若肯去。就是我的重生父母也。〔正末云〕您兄弟回避。〔杨景云〕只这一句儿。你就还将我来。兄弟。凭着你是怎么去。你说一遍咱。〔正末唱〕
　　【上小楼】凭着我这烧天火把。问甚么经文也那佛法。我大踏步踹入僧房。拏住和尚。揝定袈裟。我气性差。忿怒发。拖离禅榻。我敢滴溜扑将脑袋儿撺在殿阶直下。
　　【幺篇】胸脯上脚去蹬。面门上手去挝。凭着我这蘸金巨斧。乞抽扢叉。砍他鼻凹。问甚么恶菩萨。狠那咤。金刚答话。我直着释迦佛也整理不下。
　　〔岳胜云〕兄弟到那里。小心在意者。〔杨景云〕兄弟既然要去。你可使什么兵器。用什么披挂。〔正末唱〕
　　【耍孩儿】则我这慌忙不用别兵甲。轻轻的将衣服来拽扎。觑着他千军万马只做癞虾蟆。施逞会莽撞拳法。我脊梁边稳把葫芦放。顽石上■〈扌蚩〉■〈扌蚩〉的将斧刃擦。但撞着无干罢。直杀的他似芟蒲刈苇。截瓠开瓜。
　　〔云〕排军。我分付与你两桩儿勾当。〔岳胜云〕兄弟。可是那两桩儿。〔正末唱〕
　　【三煞】准备着迎魂一首旛。安灵的几朵花。众儿郎都把那麻衣搭。紧拴将亡父驮丧马。哥也你牢背着亲爷的灰骨匣。孝名儿传天下。说甚的孟宗哭笋。袁孝拖笆。
　　〔杨景云〕兄弟也。咱到那幽州昊天寺。他那里有五百众上堂僧。出来的一个个都会轮鎗弄棒。三门关的铁桶相似。怎生能勾开也。〔正末云〕哥哥。凭着你兄弟。不怕他不开。〔唱〕
　　【二煞】门环用手摇。门桯使脚蹅。则为那老令公骨殖浮屠挂。石攒来的柱础和泥掇。铜铸下的旛杆就地拔。那愁他四天王紧向山门把。我呵显出些扶碑的手段。举鼎的村沙。
　　〔杨景云〕兄弟。父亲的骨殖。在那幽州昊天寺塔尖儿上。怎生能勾下来。〔正末云〕哥哥。你放心者。〔唱〕
　　【煞尾】火轮左手拏。管心右手搯。我摇一摇撼两撼厮琅琅震动琉璃瓦。兀良我与你直推倒了这一座玲珑舍利塔。〔下〕
　　〔杨景云〕孟良去了也。兄弟。你与我镇守着三关。则今日接应孟良。取我父亲的骨殖走一遭去。〔诗云〕岳排军紧守营盘。孟火星谁敢当拦。众头领休离信地。杨六郎暗下三关。〔同下〕
　　〔音释〕
　　■〈忄敝〉音鳖　伐扶加切　彪巴矛切　纳囊亚切　蹋当加切　嵖音渣　踏当加切　杀双鲊切　鞁音备　压羊架切　抹音骂　蚩音痴　矁楚九切　塌汤打切　懆音灶　法方雅切　揝簪上声　发方雅切　榻汤打切　撺仓算切　蹬音登　挝庄瓜切　蘸知滥切　凹汪卦切　咤音渣　甲江雅切　扎庄洒切　■〈扌蚩〉音痴　擦油鲊切　芟音衫　刈音异　瓠音户　搭音打　匣奚佳切　桯音形　础音楚　拔邦加切　搯强雅切　撼含去声　塔汤打切
　　第三折
　　〔丑扮和尚上诗云〕我做和尚无尘垢。一生不会念经咒。听的看经便头疼。常在山下吃狗肉。小僧是这幽州昊天寺一个小和尚。有杨令公的骨殖在塔尖上挂着。每日轮一百个小军儿。每人射三箭。名曰百箭会。到晚夕取将下来。锁在这里面。则怕有人偷了去。天色晚了也。关上这三门者。〔正末同杨景上云〕好大火也。兄弟也。咱走动些。走动些。〔正末云〕哥哥。咱和你走走走。〔唱〕
　　【正宫端正好】只一道火光飞。早四野烟云布。都出在我背上的这葫芦。火龙万队空中舞。明朗朗正照着那幽州路。
　　【滚绣球】烧的来无处居。满城中都痛哭。似伴着老令公灰骨。且休题官法如垆。也不索祭风台。也不索狼烟举。抵多少六丁神发怒。我则见通红了半壁天衢。恰便似汉张良烧断了连云栈。李老君推番炼药垆。这火也从无。
　　〔杨景云〕兄弟。可早来到这寺门首也。我是唤门咱。和尚开门来。〔和尚云〕不开门。不开门。〔杨景云〕你因何不开门。〔和尚云〕有布施便开门。没布施不开门。〔正末唱〕
　　【倘秀才】端的是好热闹也禅房寺宇。了得也山僧施主。可不道四大人天火最毒。只我个善知识。没贪图。待布施与你一千枝蜡烛。
　　〔杨景云〕和尚。我布施与你一千枝蜡烛。〔和尚云〕且慢者。一千枝蜡烛。一分银子一对。也该好些银子。我开开这门。放他入来。〔做开门科〕〔正末入门做揪住和尚科云〕和尚。杨令公的骨殖在那里。〔和尚云〕小僧不知道。〔正末云〕你怎生不知道。你说也。不说。我则一斧砍下你这头来。〔和尚做看葫芦科云〕哦。可知你动不动的就要砍头。眼见的背上挂着那一个和尚的头哩。〔正末云〕你快说来。略迟些我砍下来也。〔和尚云〕你休砍我。等我说罢。杨令公骨殖。日间挂在塔尖上。教一百个小军儿。每人射他三箭。到晚间取将下来。装在一个小小匣儿。收藏方丈里面。专怕有贼来偷了去。做牌儿骰子儿耍子。兀那方丈中卓上的小匣儿。这不是杨令公的骨殖。〔杨景云〕莫不是假的么。〔和尚云〕你道假的。是狗骨头那。这骨殖都有件数。每件件有郎主朱笔记认的字迹在上。那一个敢假得。〔杨景哭科云〕父亲。兀的不痛杀我也。〔正末云〕虽然有了骨殖。不知全也不全。待我再问他。和尚。这骨殖全也不全。〔和尚云〕我元说这骨殖是有件数的。我一件件数与你听者。〔唱〕
　　【滚绣球】你为甚的来便幺呼。只那杨令公骨殖儿有件数数。试听俺从头儿说与。这便是太阳骨八片头颅。这便是胸膛骨无肠肚这。便是肩帮骨有皮肤。这便是膝盖骨带腿挺全付。这便是脊梁骨和协肋连属。俺这里明明白白都交点。您那里件件桩桩亲接取。便可也留下纸领状无虚。
　　〔正末云〕你看这厮。且吃我一斧者。〔和尚云〕哎哟。〔诗云〕你头里叫门只不开。听的蜡烛放进来。骨殖桩桩都付与。又要砍我头来忒不该。〔下〕〔正末云〕哥哥。您收了这骨殖也。再放一把火。烧了这寺。哥哥。走走。走〔唱〕
　　【倘秀才】不甫能撞开了天关地户跳出这龙潭虎窟。〔云〕哥哥。小心者。〔杨景云〕兄弟也。走便走。你这般叫怎么。〔正末唱〕我则怕孟火星今番惹下火烛。疾快的。骤龙驹。紧走些儿路途。
　　【滚绣球】人奔似室火猪。马窜如尾火虎。哥也猛回头定睛儿偷觑。咱两个可正是凌烟阁上的人物。知道是和尚在钵盂在。知道是他受苦也俺受苦。这一场拚着不做。抵多少诸葛也那周瑜。畅好是焰腾腾博望烧屯计。不刺刺鏖兵赤壁图。不枉了费尽我工夫。
　　〔云〕哥哥。你将着父亲的骨殖。先上三关去。我在后面走着。倘有追兵来时。等我好敌住他。〔杨景悲科云〕兄弟。想我父亲做了一世的虎将。这把骨殖。也还受了恁般苦楚。怎教我不痛杀了也。父亲也。〔正末云〕哥哥。走便走。你这般叫怎么。〔杨景云〕兄弟。我这一句儿。你也要还我哩。〔正末唱〕
　　【煞尾】你牢背着一匣儿骨殖疾归去。休绕着这千里关山放声哭。〔杨景云〕呀。后面喊声起。敢是追兵来了也。〔正末云〕哥哥你先走。等我敌住他。〔唱〕猛听的城边喊声举。早卷起足律律一阵黑尘土。多敢是韩延寿那厮紧追逐。恼了咱嘉州孟太仆。生咬定牙关自当住。那怕有十面军兵暗埋伏。且和他战个九千合来决胜负。也不是我杀人心忒狠毒。管教他便人亡马倒都做血糊突。若放了他一个儿抹的着回家路。哎。兀的不屈沉杀俺宣花也这柄蘸金斧。〔下〕
　　〔杨景云〕孟良兄弟。当住追兵去了也。俺将父亲的骨殖背着直至三关上去来。〔诗云〕父亲为国建功勋。谁知一命陷番军。今朝取得尸骸去。速下三关报母亲。〔下〕
　　〔音释〕
　　肉柔去声　哭音苦　骨音古　栈音绽　毒东卢切　烛音竹　骰音投　属绳朱切　窟音苦　窜音爨　物音务　鏖阿高切　逐长如切　仆邦模切　伏房夫切　突东卢切
　　第四折
　　〔外扮长老上诗云〕积水养鱼终不钓。深山放鹿愿长生。扫地恐伤蝼蚁命。为惜飞蛾纱罩灯。贫僧乃五台山兴国寺长老是也。我这寺里有五百众上堂僧。内有一个和尚姓杨。此人十八般武艺。无有不拈。无有不会。每日在后山打大虫耍子。今日无甚事。天色将晚也。且掩上三门者。〔杨景上云〕某杨景。直到幽州。盗了父亲的骨殖。留兄弟孟良在后。当住追兵去了。我一人一骑。往五台山经过。天色已晚。难以前去。只得在寺中觅一宵宿。来到这三门首。我下的马来。推开三门。兀那和尚。有甚么干凈的僧房。收拾一间。与我宿一夜。天明要早行也。〔长老云〕客官。这一间僧房可干凈。〔杨景云〕我放下这骨殖咱。〔长老云〕敢问客官从那里来。〔杨景云〕我来处来。〔长老云〕你如今那里去。〔杨景云〕我去处去。〔长老云〕那里是你家乡。〔杨景云〕我没家乡。〔长老云〕你姓甚名谁。〔杨景云〕我没名姓。〔长老云〕兀那客官。怎这等硬头硬脑的。老僧不打紧。我有一个徒弟。他若来时。怎肯和你干罢也。〔杨景云〕他来时便敢怎的我。你自回避。父亲也。兀的不痛杀我也。〔正末扮杨和尚上云〕洒家醉了也。〔唱〕
　　【双调新水令】归来余醉未曾醒。但触着我这秃爷爷没些干凈。〔做听科云〕哦。恰像似有人哭哩。〔唱〕那哭的莫不是山中老树怪。潭底毒龙精。敢便待显圣通灵。只俺个道高的鬼神敬。
　　〔杨景作哭科云〕父亲也。兀的不痛杀我也。〔正末云〕兀的不在那里哭哩。〔唱〕
　　【驻马听】那里每噎噎哽哽。搅乱俺这无是无非窗下僧。〔杨景云〕父亲也。痛杀我也。〔正末唱〕越哭的孤孤另另。莫不是着鎗着箭的败残兵。我靠三门倚定壁儿听。耸双肩手抵着牙儿定。似这等沸腾腾。可甚么绿阴满地禅房静。
　　〔正末见长老科〕〔长老云〕徒弟。你来了也。适纔靠晚间。有个客官。一人一骑。来到俺寺中借宿。我问他。他不肯说实话。他如今在这房里。你去问他咱。〔正末云〕师父。你回方丈中歇息。我自问他去。〔长老云〕正是闭门不管窗前月。一任梅花自主张。〔下〕〔正末见科云〕官客问讯。〔杨景云〕好一个莽和尚也。〔正末云〕客官。恰纔烦恼的是你来。〔杨景云〕是我来。〔正末云〕你为甚么这等烦恼。〔杨景云〕和尚。我心中有事。〔正末云〕我试猜你这烦恼咱。〔杨景云〕和尚。你是猜我这烦恼咱。〔正末唱〕
　　【步步娇】只你个负屈含冤的也合通名姓。莫不是远探你那爹娘的病。〔杨景云〕不是。〔正末唱〕莫不是你犯下些违条罪不轻。〔杨景云〕我有甚么罪犯。〔正末唱〕莫不是打担推车撞着贼兵。〔杨景云〕便有贼兵呵。量他到的那里。〔正末唱〕我连问道你两三声。怎没半句儿将咱来答应。
　　〔云〕兀那客官。我问着你。不肯说老实话。俺这里人利害也。〔杨景云〕你这里人利害便怎么。〔正末唱〕
　　【雁儿落】俺这里便骂了人也谁敢应。〔杨景云〕敢打人么。〔正末唱〕俺这里便打了人也无争竞。〔杨景云〕敢劫人么。〔正末唱〕俺这里便劫了人也没罪名。〔杨景云〕敢杀了么。〔正末唱〕俺这里便杀了人也不偿命。
　　〔杨景云〕你说便这等说。我是不信。〔正末云〕你不信时试闻咱。〔唱〕
　　【水仙子】现如今火烧人肉喷鼻腥。〔杨景云〕哎。好和尚。可不道为惜飞蛾纱罩灯哩。〔正末唱〕俺几曾道为惜飞蛾纱罩灯。〔做合手科云〕阿弥陀佛。世间万物。不死不生。〔唱〕若不杀生呵有甚么轮回证。这便是咱念阿弥超度的经。〔杨景云〕想你也不是个从幼儿出家的。〔正末唱〕对客官细说分明。我也曾杀的番军怕。几曾有个信士请。直到中年纔落发为僧。
　　〔杨景云〕兀那和尚。我也不瞒你。我是大宋国的人。〔正末云〕客官。你既是大宋国人。曾认的那一家人家么。〔杨景云〕是谁家。〔正末云〕他家里有个使金刀的。〔唱〕
　　【鴈儿落】他叫做杨令公手段能。〔杨景惊科云〕他怎么知道俺父亲哩。兀那和尚。那杨令公有几个孩儿。〔正末唱〕他有那七个孩儿都也心肠硬。〔杨景云〕他母亲是谁。〔正末唱〕他母亲是畲太君。勅赐的清风楼无邪佞。
　　〔杨景云〕他弟兄每可都有哩。〔正末唱〕
　　【得胜令】呀。他兄弟每多死少波生。〔杨景云〕你敢是他家里人么。〔正末唱〕只我在这五台呵又为僧。〔杨景云〕哦。你元来是杨五郎。你兄弟还有那个在么。〔正末唱〕有杨六使在三关上。〔杨景云〕你可认的他哩。〔正末云〕他是我的兄弟。怎不认的。〔唱〕和俺一爷娘亲弟兄。〔杨景云〕哥哥。你今日怎就不认得我杨景也。〔正末做认科〕〔唱〕休惊。这会合真侥幸。〔云〕兄弟。闻的你镇守瓦桥关上。怎到得这里。〔杨景云〕哥哥。您兄弟到幽州昊天寺。取俺父亲的骨殖来了也。〔正末做悲科〕〔唱〕伤也么情。枉把这幽魂陷虏城。
　　〔净扮韩延寿上诗云〕我做将军快敌斗。不吃干粮则吃肉。你道是敢战官军沙塞子。怎知我是畏刀避箭韩延寿。某韩延寿是也。■〈巨寸〉奈杨六儿无礼。将他令公骨殖。偷盗去了。我领着番兵。连夜追赶。原来杨六儿将着骨殖。前面先去。留下孟良。在后当住。我如今别着大兵。与孟良厮杀。自己挑选了这五千精兵。抄上前来。明明望见杨六儿。走到五台山下。怎么就不见了。一定躲在这寺里。大小番兵。围了这寺者。兀那寺里和尚。快献出杨六儿来。若不献出来。休想满寺和尚。一个得活。〔做呐喊打门科〕〔杨景云〕哥哥。兀的不是番兵来了也。〔正末云〕兄弟不要慌。我出去与他打话。我开了这三门。〔做见科〕〔韩延寿云〕兀那和尚。您这寺里有杨六儿么。献将出来便罢。若不献出来呵。将你满寺和尚的头。都似西瓜切将下来。一个也不留还你。〔正末云〕兀那将军。果然有个杨六儿。被我先拏住了。绑缚在这寺里。俺出家的人。是慈悲为本。方便为门。休把这许多鎗刀。吓杀了俺老师父。您去了兵器。下了马。我拏杨六儿与你去请功受赏。好不自在哩。〔韩延寿云〕我依着你。就去了这刀鎗。脱了这铠甲。我下了这马。和尚。杨六儿在那里。快献出来。〔正末云〕将军。你忙怎的。且跟将我入这三门来。且关上这门。〔韩延寿云〕你为甚么关上门。〔正末云〕我是小心的。还怕走了杨六儿。〔韩延寿云〕杨六儿走不出。我也走不去。关的是。关的是。〔正末做打凈科云〕量你这厮走到。那里去。〔韩延寿云〕呀。这和尚不老实。你只好关门杀屎棋。怎么也要打我。〔正末唱〕
　　【川拨棹】这厮待放蒙挣。早拨起咱无明火不邓邓。损坏众。生扑杀苍蝇。谁待要鹊巢灌顶。来来来俺与你打几合斗输赢。
　　〔韩延寿云〕这和尚倒来撒的。那三门又关了。我可往那里出去。〔正末唱〕
　　【七弟兄】把这厮带鞓。可搭的揝定。先摔你个满天星。休怪俺出家人没的这慈悲性。怒轰轰恶向胆边生。兀良只要你偿还那令公爹爹命。
　　〔正末做跌打科云〕打死这厮。纔雪的我恨也。〔唱〕
　　【梅花酒】呀。打的他就地挺。谁着你恼了天丁。也不用天兵。就待劈碎你这天灵。磕擦的怪眼睁。掿双拳打不停。飕飕的雨点倾。直打的应心疼。非是咱不修行。见雠人分外明。若不打死您泼残生。这寃恨几时平。〔韩延寿云〕好打。好打。你且说个名姓与我知道。敢这等无礼。〔正末唱〕哎。你个韩延寿早噤声。还问甚姓和名。
　　〔正末做拏韩延寿科〕〔唱〕
　　【喜江南】呀。则我这杀人和尚灭门僧。便铁金刚也劝不的肯容情。俺兄弟正六郎杨景镇边庭。〔带云〕韩延寿。〔唱〕也不则你兵临在颈。再休想五千人放半个得回营。
　　〔云〕兄弟。我打死了番将韩延寿也。〔杨景云〕哥哥。将韩延寿枭下首级。剜出心肝。在父亲骨殖前。先祭献了。就在这五台山寺里。做七昼夜好事。超度俺父亲和兄弟。早升天界也。〔外扮寇莱公冲上云〕老夫莱国公寇准是也。奉圣人的命。并八大王令旨。直至瓦桥关。迎取已故护国大将军杨继业并杨延嗣的骨殖。归葬祖茔。有孟良杀退番兵。报说杨景还在五台山上兴国寺。做七昼夜的大道场。超度亡魂。老夫就带着孟良。不辞星夜来。可早到五台山也。〔做见科云〕兀那杨景。老夫奉圣人的命。特来到此。问你取的杨令公并七郎骨殖安在。〔杨景云〕大人。我父亲并七郎骨殖都有了。现在此处追荐哩。〔寇莱公云〕既然有了。杨景同杨朗望阙跪者。听圣人的命。〔词云〕大宋朝纂承鸿业。选良将镇守边疆。杨令公功劳最大。父与子保驾勤王。潘仁美贼臣奸计。陷忠良不得还乡。李陵碑汝父撞死。连七郎并命身亡。百箭会幽魂托梦。盗骨殖多亏孟良。杨延景全忠全孝。舍性命苦战沙场。遣勅使远来迎接。赐黄金高筑坟堂。还盖庙千秋祭享。保山河万代隆昌。〔众谢恩科〕
　　〔音释〕
　　罩嘲去声　噎衣也切　应平声　鼻音疲　兄虚盈切　铠开上声　蒙音蒙　挣音争　不音补　鞓音汀　摔音洒　轰音烘　掿音闹　噤音禁　剜碗平声　纂音缵
　　题目　瓦桥关令公显神　
　　正名　昊天塔孟良盗骨
　　昊天塔孟良盗骨杂剧终

《元曲选》　金水桥陈琳抱妆盒杂剧　（明）臧晋叔 编

金水桥陈琳抱妆盒杂剧　　（元）无名氏 撰

●金水桥陈琳抱妆盒杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　楔子 
　　　〔音释〕 
　　第三折 
　　　〔音释〕 
　　第四折 
　　　〔音释〕 

　　题目　李美人御园拾弹丸　正名　金水桥陈琳抱妆盒 

楔子

　　〔冲末扮殿头官领校尉上诗云〕君起早。臣起早。来到朝门天未晓。长安多少富豪家。不识明星直到老。某乃殿头官是也。方今大宋真宗皇帝。山河一统。万国来朝。主圣臣贤。民丰国富。只因天子即位以来。未有太子。以此圣心时常不乐。昨日太史官王宏奏道。夜观干象。太子前星甚是光彩。如今时逢春季。百花盛开。正是成胎结子之候。合该着尚宝司打造金弹丸一枚。于三月十五日。天子亲到御园向东南方打其一弹。令六宫妃嫔。各自寻觅。但有拾的金丸者。因而幸之。必得贤嗣。天子准奏可。着穿宫内使陈琳传示六宫去。令人。与我唤将陈琳来者。〔校尉云〕陈公公安在。〔正末扮陈琳上云〕小官姓陈名琳。现为宋朝一个穿宫内使。一生近贵。半世随朝。谢圣恩可怜。赐一套蟒衣海马。系一条玉带纹犀。戴一顶金丝织成帽子。嵌的是鸦鹘石。悬一把镔铁打就刀儿。镶的是鸂??木。虽不曾陪从他鹓班豹尾。却也常接奉那凤辇龙床。今日殿头官着人相召。不知为着些甚事。须索过去见来。〔做见科〕〔殿头官云〕陈内使。我请你来。不为别事。因圣人听太史之奏。明日亲到御园打一金弹。但有妃嫔拾此弹者。到其宫中御幸。必得圣嗣。着你传示六宫。明日都往御园中寻访金弹去。其拾得者。即令奏闻。无得违误。〔陈琳云〕领旨。〔向古门云〕兀那三宫六院。妃嫔彩女等听者。明日圣驾亲到御园。打一金弹。金弹落处。有拾得者。奏献御前。圣驾即幸其宫。休得违误不便。〔做回身科云〕陈琳已传旨了也。〔殿头官唱〕
　　【仙吕端正好】奉皇宣。传君命。为春光堪写围屏。端的个御园中锦绣似花开盛。因此上打动这巡游兴。
　　【幺篇】传示那六宫人知严令。〔带云〕这金弹呵。〔唱〕弹落处各办虔诚。分头儿自去穿芳径。寻仔细。认分明。捧金弹。献彤庭。当寝夕。应前星。那其间可也永团圆万万载同欢庆。〔下〕
〔正末云〕殿头官去了也。俺自到御前承应者。正是昼漏稀闻高阁报。天颜有喜近臣知。〔下〕

〔音释〕
　　嫔音贫　嵌音阚　石绳知切　从去声　辇连上声　兴去声　彤音同

第一折

　　〔正旦扮李美人上诗云〕柳叶参差掩画楼。晓莺啼送满宫愁。年年花落无人见。空逐春泉出御沟。妾身西宫李美人是也。今日圣人在御园中打金弹丸。着宫娥彩女辈看其所落之处。寻觅金弹。如有拾的之人。即令亲献御前。自有宠幸。眼见得各宫妃嫔。各自准备去了。妾身也只得往御园走一遭咱。〔下〕〔末扮圣驾二旦扮宫女执符节二外扮内官执拂同殿头官上〕〔正末捧弹弓随科云〕圣驾已到御园了也。〔驾云〕你看御园中万紫千红。莺啼燕语。是好景致也呵。〔正末唱〕
　　【仙吕点绛唇】往日个文武登筵。帝王设宴。在金銮殿。就着这御赐樽前。动弦管仙音院。
　　【混江龙】尚兀自嫌他拘倦。向御园中别是一壶天。争些儿寂寞了梨花院宇。冷落了杨柳亭轩。想昨宵暮雨梨花娇不语。今日早春风杨柳乱飞绵。则待要驾銮舆尽日不知还。拚的个满园林到处都游徧。〔做跪送弹弓科云〕这八角亭子上。正是东南方。好打金弹。〔唱〕弹去似晓星乍落。弓开似秋月初圆。
　　〔驾云〕寡人拿这弹弓在手。那诸禽百鸟看见。只道要打他。都也惊怕哩。〔殿头官云〕圣上。便好道蠢动含灵。皆有佛性。〔正末唱〕
　　【油葫芦】忙煞垂杨啼杜鹃。扑剌剌两翅搧。又则见梨花枝上鸲鹆儿打盘旋。諕的那锦鸠儿不离酴醾串。惊的那黄莺儿绕定梧桐啭。这一个钻入叶底藏。那一个坐来枝上喘。怎么的近池塘不见了衔泥燕。恰元来都落在金水玉沟边。
　　〔跪云〕万岁爷。今日必有喜事。〔驾云〕寡人纔今日到园中赏翫春光。你说必有喜事。这个喜从何来。〔正末唱〕
　　【天下乐】则见一个喜鹊儿喳喳的噪过御前。俺想这灵也波禽。常好是识空便。也为甚的撇下个闹花丛不将春顾恋。背莺声花蕚楼。隔燕语锦树园。他怎肯孤负了这艳阳三月天。
　　〔驾云〕你看那酴醿架上。坐着一个锦鸠儿。待寡人一弹。打下这锦鸠来者。〔做打弹科〕〔正末唱〕
　　【那咤令】恰纔个弓开的不掀。觑酴醾架边。弦放的不偏。正芍药阑近前。弹去的不远。在牡丹丛里面。〔驾云〕陈琳。你与我寻这弹子去。〔正末云〕理会的。〔唱〕这弹子。难寻见。常言道弹打三圆。
　　〔正末做寻弹科。唱〕
　　【鹊踏枝】俺如今行过这海棠轩。荡散了这绿杨烟。细细的拂开了这满径苍苔。和那遍地榆钱。俺这里行一步堪图一个扇面。有丹青巧笔难传。
　　〔云〕这茫茫荡荡。一片御园中。那丸金弹知道落于何处也。〔李美人云〕妾身李美人。立在御园东首。不期这金丸正打到妾身边。被妾拾着。如今不敢隐藏。只得亲到御前进献去来。〔正末见美人科云〕兀的不是李美人来了也。〔唱〕
　　【寄生草】则见他娇滴滴颜如玉。薄松松鬓似蝉。眼儿呵绿澄澄溜出秋波转。眉儿呵曲弯弯画出双蛾浅。脸儿呵汗津津显出桃花片。若不是昭阳宫粉黛美人图。争认做落伽山水月观音现。
　　〔云〕李美人。你见金弹来么。〔李美人云〕是我拾的金弹在此。特来进御。〔正末云〕是真个。李美人。你可有福也。〔唱〕
　　【金盏儿】这是你忒心坚。金弹也恰多缘。想天公好与人方便。因此上着李美人和圣上永团圆。这的是在地成连理树。入水长并头莲。早则不惊开比翼鸟。不打散锦纹鸳。
　　〔跪云〕有李美人拾的金弹。来献圣上哩。〔驾云〕宣他上来。〔李美人做进见科〕〔殿头官云〕看李美人好容颜。也是一个有福的。他日必生太子。〔驾云〕这金弹是谁拾了来。〔李美人云〕是妾身拾着来。〔驾云〕既如此。今夜就到西宫去游幸者。〔李美人谢恩科〕〔驾引李美人手同下〕〔殿头官等随下〕〔正末云〕圣驾到西宫宴乐去了。李美人。你好有福也呵。〔唱〕
【赚煞】从今后则想凤楼期。休把羊车羡。今日个谢圣恩可怜。阻隔的那刘氏娘娘欢爱远。那里也独宿孤眠。似这等美缠绵。直似神仙。再不索倚定宫门听过辇。李美人相逢在上苑。宋真宗别登了寝殿。本是一对儿好姻缘〔带云〕若刘娘娘知道呵。〔唱〕他可敢生扭做了恶姻缘。〔下〕

〔音释〕
　　参抽森切　差音嗤　蠢春上声　搧扇平声　鸲音渠　鹆音玉　离去声　酴音徒　醿音眉　啭专去声　喘川上声　空去声　蕚音傲　掀音轩　黛音代　伽音茄　长音掌

第二折

　　〔旦扮刘皇后上云〕子童乃刘皇后是也。虽无绝色。幸掌中宫。奉九重之欢。享万年之福。近日闻得西宫李美人生下一子。我想他久后在天子跟前。可不夺了我的宠爱。则除是这般。寇承御那里。〔旦儿扮寇承御上云〕有。〔做叩头科〕〔刘皇后云〕寇承御。我问你。你吃的是谁的。〔承御云〕是娘娘的。〔刘皇后云〕你穿的是谁的。〔承御云〕是娘娘的。〔刘皇后云〕我东使着你。去么。〔承御云〕就东去。〔刘皇后云〕我西使着你。去么。〔承御云〕就西去。〔刘皇后云〕我不使你呢。〔承御云〕则守着娘娘立着。〔刘皇后云〕既然如此。你是我心腹之人。我有一件紧要的事。要你替我做去。〔承御云〕是那一件事。〔刘皇后云〕如今西宫李美人生下一子。你可到他宫中去。诈传万岁爷要看。诓出宫来。将那孩子或是裙刀儿刺死。或是搂带儿勒死。丢在金水桥河下。务要干成了这件事。来回我话者。〔承御云〕谨领懿旨。我出的这宫门。直至西宫见李美人走一遭去来。〔诗云〕亲承懿旨到西宫。生死存亡掌握中。此个机关非小可。仗谁搭救小潜龙。〔下〕〔刘皇后云〕寇承御此一去必然与我干成这桩大事。那时教李美人失宠。发入冷宫之中。慢慢的害他性命。有何难处。〔诗云〕我本女菩萨。何尝不戒杀。则怕翦草带些根。萌芽依旧发。〔下〕〔承御抱太子上云〕幸喜太子已诓出西宫了也。奉刘娘娘的懿旨。本待把裙刀将太子刺死。丢于金水桥河下。则见红光紫雾。罩定太子身上。怎敢下得手。天那。若宋朝不当乏嗣。得遇一个人来。同救太子性命。久后也显我这点忠心。可也好也。〔正末抱妆盒上云〕自家陈琳的便是。万岁爷赐我这黄封妆盒。到后花园采办时新果品。去与南清宫八大王上寿。我虽是一个内官。倒比那众文武有报国的忠心也呵。〔唱〕
　　【南吕一枝花】虽不比三台中玉佩臣。现掌些六院里金钗客。常则待鸡鸣宫禁启。簇捧着龙绕圣颜开。那里也将相之才。无过是随步辇君王爱。听传宣妃后差。管领他美孜孜八百姻娇。守定这艳亭亭三千粉黛。
　　【梁州第七】这的是大宋朝皇宫御阙。不弱似神仙岛阆苑蓬莱。俺则见郁巍巍龙楼凤阁新修盖。端的个金钉朱户。玉砌瑶阶。祥云瑞霭。紫雾香埃。晃得咱眼也难开。定不是。人力安排。一刬的织锦绣翡翠帘栊。朱红漆虬楼亮槅。碧琉璃碾玉亭台。上命遣差。逐朝不离丹墀侧。几曾出禁门外。便不带穿宫入殿牌。但行处谁敢嫌猜。
　　〔做望科云〕那金水桥边。背身儿立的。好似寇承御一般。待我叫他一声。寇承御。〔承御做回身见科云〕好也啰。陈公公。你来此怎么。〔正末云〕我奉万岁爷的命。赐我黄封妆盒。到后花园采办时新果品。与南清宫八大王上寿。寇承御。你在此怎的。〔承御云〕我到此金水桥边。闲耍戏哩。〔正末云〕呀。你在那里抱这小哇哇来。〔承御云〕那个是小哇哇。你看的他这等轻那。〔正末云〕你道我看轻了。他敢是太子。〔承御云〕不是太子是那个。〔正末唱〕
　　【隔尾】承御也你个中宫侍女休嗔怪。非是我内使陈琳私下来。〔承御云〕可知你不是私来的。我在此也没甚么不明白处。〔正末唱〕承御也怎只把巧语花言自遮盖。〔承御云〕我有甚遮盖。只是急切里想不出个计策来。〔正末唱〕哎。这其中有甚的计策。承御也不是我使乖。好也啰只要您心平可也过的海。
　　〔承御做慌科〕〔正末云〕承御。你慌甚么。别人家的哇哇。料在金水桥河下便了。〔承御云〕你道是别人家的哇哇。他是西宫李美人生的太子。〔正末云〕他是李美人生的太子。怎肯与你抱出宫来。〔承御云〕当日万岁爷听太史官之奏。三月十五日亲到御园打一金弹丸。着你传旨。教六宫妃嫔有拾的这弹者驾幸其宫。却是西宫李美人拾得。如今果生太子。这个你不记的来。你只看这太子胸前。正抱着那金弹丸哩。〔正末做看科。惊云〕是太子了。你只该奏上万岁爷去。你抱到这里可是为何。〔承御云〕为刘娘娘使那嫉妬的心肠。恐怕李美人久后夺了他的宠爱。着我诓太子出宫。把裙刀刺死。丢于金水桥河下。只见他红光紫雾罩定太子身上。明明是真命天子。以此不敢下手。我对天祷告。若宋朝不当乏嗣。遇一个忠心的人。与他同救太子性命。如今幸得撞见公公。怎生出个计策。同救这太子咱。〔正末云〕承御。你元来这等怕刘娘娘那。〔承御云〕可知怕哩。〔正末云〕你怕我也怕。可不道别人烦恼。不干自己。若干自己。则索回避。这个是你的勾当。我自采办果品去也。〔做走科〕〔承御叫云〕陈琳。〔正末做回科云〕你为何直呼我的名字。〔承御云〕我怎么不呼你的名字。我如今抱太子见刘娘娘去。他必然问我为何还是活的。我只说正待要下手。被陈琳拦住。要奏知万岁爷哩。〔正末云〕我的娘呵。只这一句话。可不是送了我也。〔承御云〕你休慌。只要与你商量个计策。同救太子咱。〔正末背云〕待我哄他咱。〔回云〕承御。我有一句话可敢说么。〔承御云〕你但说不妨。〔正末云〕那刘娘娘既着你来所算这太子呵。你则是依着他做。我替你看着人。你将太子刺死。丢在金水桥河内。也是一个凈办。〔承御云〕陈公公。这事中也不中。〔正末云〕有甚么不中。〔承御云〕这等。你替我看人去。待我下手。〔正末做看科〕〔承御做揭开妆盒放太子科〕〔正末回顾问云〕太子在那里。〔承御云〕丢在河里了也。〔正末做左看右看科云〕怎么不见。〔承御指妆盒科云〕我丢在这盒儿里了也。〔正末云〕中也不中。〔承御云〕放着我哩。若有事呵都在我身上。你放心者。〔正末做开盒看科唱〕
　　【牧羊关】则索向盒中放。又不敢怀内揣。我正是杀人处钻出头来。刘娘娘你结下海样阔冤雠。陈琳也担着天来大利害。太子也你曲着腰难回转。拳着腿怎舒开。则我这救主的空生受。太子也你可是成人不自在。
　　〔寇承御向盒拜科〕〔唱〕
　　【隔尾】太子也你比着那双龙紫阙争低矮。比着那五凤丹楼较匾窄。比着那一合乾坤少宽大。这的是潜龙世界。关系着皇朝后代。只愿的保护了江山万万载。
　　〔承御云〕陈公公。你不可久停久住。快把这妆盒送到八大王处。自有理会。你快去。你快去。〔做回科〕〔正末扯住科云〕承御。有一句话。要与你说的明白。我如今怕不救太子出宫去。有一日事犯出来呵。承御。你可休指攀我。〔承御云〕常言道。忠臣不怕死。怕死不忠臣。我是保护潜龙掌命司。我怎肯指攀你来。若昧了前言呵。天不盖。地不载。日月不照临。陈公公。你快救太子出宫去。我自回刘娘娘话去也。〔下〕〔正末云〕你道忠臣不怕死。又道是保护潜龙掌命司。这两句话似经板儿印在我心上。我则牢记者。〔做看科云〕呀。寇承御去了也。〔做开盒看科云〕嗨。谁想寇承御是个三绺梳头两截穿衣女流之辈。倒有这片忠心。他把太子交付与我。回刘娘娘话去了。我也索行动些。〔唱〕
　　【牧羊关】我抱定这妆盒子。便是揣着个愁布袋。我未到宫门早忧的我这头白。盒子里藏的是储君。我肚皮里怀的是鬼胎。虽不见公庭上遭横祸。赤紧的盒子里隐飞灾。承御也你办着个喜溶溶笑脸儿回还去。却教我将着个碜磕磕恶头儿掇过来。
　　〔做望科云〕前面不有人来也。我且掩映在这垂杨树下咱。〔刘皇后引宫女冲上云〕休将我语同他语。未必他心似我心。那寇承御这小妮子我差他干一件心腹事去。他去了大半日纔来回话。说已停当了。我心中还信不过他。如今自往金水桥河边看去。有甚么动静。便见分晓。〔做见科云〕兀的垂杨那壁。不是陈琳。待我叫他一声。陈琳。〔正末慌科云〕是刘娘娘叫我。死也。〔唱〕
　　【贺新郎】则见他恶哏哏独自撞将来。太子也你在这七宝盒中。我陈琳早魂飞九霄云外。我嘱付你个小储君盒子里权宁耐。你若是分毫儿挣。登时间粉碎了我尸骸。则被你威逼的我身先战。死摧的我脚难抬。恰便似狗探汤不敢望前迈。纔动脚如临追命府。行一步似上摄魂台。
　　【隔尾】我若是无妨碍你可也无妨碍。我若是有患害你可也有患害。只要得我命活便留得你身在。〔带云〕那刘娘娘呵。〔唱〕偷觑他眼色。斟量了性格。太子也但得个尸首儿完全是大古里彩。
　　〔做放盒见科〕〔刘皇后云〕陈琳。你那里去。〔正末云〕奴婢往后花园采办时新果品来。〔刘皇后云〕别无甚公事么。〔正末云〕别无甚公事。〔刘皇后云〕这等。你去罢。〔正末做捧盒急走科〕〔刘皇后云〕你且转来。〔正末回放盒跪科云〕娘娘有甚分付。〔刘皇后云〕这厮。我放你去。就如弩箭离弦。脚步儿可走的快。我叫你转来。就如毡上拖毛。脚步儿可这等慢。必定有些蹊跷。陈琳。我问你。东果园西果园南果园北果园都有果品。你可是那一个园里采的。那果品是何名降。你对我从实说来。说的是。万事罢论。说的不是。我不道的饶了你哩。〔正末云〕娘娘停嗔息怒。听奴婢细说一徧咱。〔唱〕
　　【红芍药】御园中百卉斗争开。另巍巍将根脚儿培栽。则为这东君惜爱降甘泽。因此上结子成胎。〔刘皇后云〕你在那里摘将来的。〔正末唱〕恰便似娘肠肚摘将下来。〔刘皇后云〕甚么颜色。〔正末唱〕天生的颜色儿红白。〔刘皇后云〕为何要放在这个盒儿里。〔正末唱〕则为他不堪日炙与风筛。特赐这黄封盒内好藏埋。
　　〔刘皇后云〕待我猜来。莫不是石榴。〔正末唱〕
　　【菩萨梁州】石榴长在金阶。〔刘皇后云〕莫不是核桃。〔正末唱〕合逃出您宫外。〔刘皇后云〕莫不是梨儿。〔正末唱〕今宵离了后宰。〔刘皇后云〕莫不是李子。〔正末唱〕这玉皇李子苦尽甘来。也是他天然异种出羣材。开时节不许游蜂采。摘时节则愿的君王戴。〔刘皇后云〕李子有甚好处。万岁爷倒喜着他。待我把这树都砍坏了者。〔正末唱〕娘娘也偏生你意儿歹。怎忍见片片残红点碧苔。陪伴他这古木崩崖。
　　〔刘皇后云〕陈琳。那里听的你这巧言令色。则待我揭开盒儿。看个明白。果然没有夹带。我纔放你出去。〔正末云〕这妆盒儿有甚夹带来。〔唱〕
　　【骂玉郎】我便是苏秦般嘴巧舌头快。我这里越分说他那里越疑猜。常言道脱空到底终须败。〔刘皇后云〕取盒儿过来。待我揭开看波。〔正末用手按盒科云〕娘娘。这盒盖开不的。上有黄封御笔。须和娘娘同到万岁爷根前面说过时。方纔敢开这盒盖你看。〔刘皇后云〕我管甚么黄封御笔。则等我揭开看看。〔正末按住科唱〕可着我怎?划怎?划。要揭开要揭开妆盒盖。
　　〔刘皇后做怒科云〕陈琳。你不揭开盒儿我看。要我自动手么。〔正末唱〕
　　【感皇恩】呀。见娘娘走向前唉。可不我陈琳呵这死罪应该。〔刘皇后云〕我只要辩个虚实。觑个真假。审个明白。〔正末唱〕他待要辩个虚实。觑个真假。审个明白。〔寇承御慌上科云〕请娘娘回去。圣驾幸中宫。要排筵宴哩。〔刘皇后云〕陈琳。恰好了你。若不是驾幸中宫。我肯就放了你出去。待明日这等果品满满的装一盒儿。送到我宫里来。〔并下〕〔正末云〕知道。〔唱〕见承御慌传圣旨。请娘娘疾便回来。道銮舆。在寝殿。要把御筵排。
　　〔做捧盒科〕〔唱〕
　　【采茶歌】一来是鬼神差。二来是搭救这小婴孩。谁想道滴溜溜九天飞下一纸赦书来。陈琳呵则我似刀刃上偷全得蝼蚁命。太子也你便似钓竿头活脱了巨鳌腮。
　　〔云〕适纔被刘娘娘缠了这一会。不见太子做声。敢怕闷死了。待我打开盒盖看咱。〔做跪揭看科云〕谢天地。太子方纔睡觉。在盒儿里伸腰哩。〔唱〕
　　【二煞】小储君在盒子内多宽泰。则我这泼性命从针关里透出来。我这里忙趋疾走楚王宅。荡一缕尘埃。恨不得到这一座濯龙门侧。将两步为一蓦。〔带云〕我这一去见南清宫八大王呵。〔唱〕只要他做玉颗神珠在掌上抬。我方纔的放下心怀。
　　〔云〕且喜出宫了也。我大着胆行几步咱。〔做走科〕〔唱〕
【黄锺尾】从今后跳出了九重围子连环寨。脱离了十面埋伏大会垓。走蛟龙。投大海。纵彩凤。扬天外。小储君。好惊骇。刘皇后。肯躭待。便是蛇蝎心肠。不似般恁毒害。把一个太子提起来。望着那花斑石殿阶。哎。娘娘也你拾的个孩儿敢可也落的价摔。〔下〕

〔音释〕
　　重平声　罩嘲去声　客楷上声　将去声　相去声　阆音浪　埃音哀　刬音产　虬音求　槅皆上声　碾尼蹇切　侧斋上声　策钗上声　窄斋上声　绺音柳　白巴埋切　碜森上声　磕音可　哏狠平声　挣争去声　音债　探平声　色筛上声　格皆上声　卉音毁　泽池斋切　?音摆　划胡乖切　唉音哀　刃仁去声　宅池斋切　蓦音卖　扬扬去声　蝎音歇　摔升摆切

楔子

　　〔外扮楚王引官校锦衣花帽上诗云〕封土何尝出帝城。早朝唯少静鞭声。怀中赐得黄金炼。直使千官胆暗惊。某乃楚王赵德芳。与当今嫡亲兄弟。世人称为南清宫八大王者是也。身居王位。心在天朝。礼贤士若凤麟。远奸邪如蛇蝎。皇兄赐俺金炼一条。专打不忠之辈。每每怀藏袖中。携之出入。以此在朝官员。见俺无不心寒胆落。今日早期回宫。在这独角亭子闲坐。且看有什么人来。〔正末抱妆盒上云〕我陈琳救出太子。不敢投别处去。只有南清宫八大王。是他嫡亲叔父。可以收留太子。抚养成人。这里正是楚府门首。门上的。与我报复去。说有穿宫内使陈琳。奉万岁爷的命。来献时新果品与大王上寿者。〔官校报科云〕报大王得知。有穿宫内使陈琳奉旨来献寿哩。〔楚王云〕着他过来。〔官校云〕着过去。〔正末做入叩头科云〕大王千岁。〔楚王云〕你这妆盒儿有什么时新果品那。〔正末云〕万岁爷专为与大王上寿。赐出黄封妆盒。着陈琳往后花园采办果品。适遇一桩天大的事。特来报知。这果品还不曾采得。〔楚王云〕是甚么事。〔正末云〕大王。有西宫李美人。生下太子。被刘娘娘怀嫉妬的心肠。着宫女寇承御诓太子出宫来。要将裙刀刺死。丢于金水桥河下。那寇承御因见红光紫气罩定太子身上。所以不敢下手。适撞见陈琳往后花园去。两个商量。要得同救太子。只的藏在黄封妆盒之中。出的宫来。再无别处投去。止有大王是太子嫡亲叔父。可以收留。〔做开盒跪科云〕只望大王看万岁爷面上。好生抚养长大。日后江山有托。可不是大王之功也。〔楚王云〕陈琳。你这等怕刘皇后那。〔正末云〕可知怕哩。〔楚王云〕你怕我也怕。我府里断不收留。你依旧拿了这盒子去。〔陈琳云〕大王。你差了也。〔楚王云〕陈琳。我怎生差了来。〔正末做跪太子唱〕
【仙吕赏花时】大王也你须是一衇流传亲叔侄。怎不念万里江山托付谁。〔带云〕大王。你若不收呵。〔唱〕我则索抱太子撞街基。〔楚王云〕陈琳。你快住者。我是玉叶金枝。怕那刘皇后怎的。恰纔我斗你耍哩。你抱太子过来。与我看波。〔做接太子在手科云〕你看他生的龙颜凤目。他日必为太平天子。谢天地我宋家有福。得此一男一女。两个忠臣。救到我府中。校尉。快去分付宫人。只拣有乳食的。着他好生抚养太子。等他长大成人。接我宋家后代。休教辜负了这两个忠臣的一场好意。〔官校抱太子下〕〔正末叩谢科〕〔唱〕这一场先忧后喜。〔带云〕陈琳愿领这妆盒去。依旧采了果品来上寿也。〔唱〕也不枉了我这抱妆盒冒死出宫闱。
　　〔楚王云〕陈琳去了也。我想陈琳思量救驾。报答皇恩。已不是寻常阉宦之比。那寇承御是个宫女。一发难得。且待我收留太子。抬举他。到十年之后。慢慢的奏与皇兄知道。也不要埋没他两个的忠心。〔诗云〕幸宫臣肯把潜龙救。我亲叔父怎敢辞生受。待十年奏与圣人知。直教他羞杀刘皇后。〔官校随下〕

〔音释〕
　　阉音腌

第三折

　　〔驾同刘皇后引内官彩女上诗云〕日月光天德。山河壮帝居。太平无一事。回首忆关雎。寡人御极以来。幸喜四海升平。八方宁靖。因乏嗣子。每切忧心。虽尝听史官之奏陈。也曾广后宫之御幸。终是宜男未效。继体无人。教寡人如何不烦恼也。〔刘皇后云〕天佑宋室。螽斯麟趾之庆。当必有期。愿陛下自宽。〔楚王领小末扮太子二校尉随上云〕某楚王今日为何领着太子见我皇兄去。只因寇承御同陈琳救出太子。送到我府中收养。整整抬举了十年光景。想刘皇后也难下手了。我皇兄一向为着乏嗣。眉头不曾有展放之日。我领去朝见皇兄。只待问起时节。因而说开就里。使他母子团圆。多少是好。宫官。快报复去。有赵德芳带领世子朝见。〔内官报科〕〔楚王入见跪科云〕臣赵德芳见。〔驾云〕御弟免礼。〔太子拜见科云〕愿陛下万岁万岁万万岁。〔驾云〕御弟。这是你第几个世子。〔楚王云〕这个是臣的幼子。是第十二个。〔驾做看科云〕看他生相似龙行虎步。好生不凡。今年多大年纪了。〔太子云〕臣生十岁了也。〔驾云〕御弟。你这世子是那个美人所出。〔楚王云〕本李美。〔刘皇后云〕且住者。今日有事忙哩。改日另行奏知万岁。贱妾置酒在椒风馆中。请饮宴去来。〔做扯驾手同下〕〔楚王做叹科云〕嗨。我则说的李美两个字。还不曾道出那人字来。这刘皇后就搀着皇兄饮宴去了。好狠人也。刘皇后。你左使这一片黑心肠做甚么。太子养在我宫中。已长成十岁了。我怕你还诓的去撇在金水桥河下哩。我且再看机会。奏知皇兄便了。世子。你且随我回府去来。〔太子云〕理会的。〔并下〕〔刘皇后引宫女上云〕事不关心。关心者乱。十年前李美人生下一子。我着寇承御与我所算了他的。昨日楚王引着小厮来朝见。我一见了他这声音举止。与李美人好生厮似。问他年纪。又是十岁。我已是怀着一肚子疑心了。万岁问道那个美人所出。那楚王道李美。刚则说的两个字。我便扯着万岁的手。说道。且到椒风馆饮宴去。我若不如此。那楚王说出这详细来。可怎了也。我如今唤寇承御出来。则问他要这李美人所生之子。看他说甚的来。宫娥。与我唤将寇承御来者。〔宫女叫云〕寇承御。娘娘唤你哩。〔承御上见科云〕娘娘。唤寇承御有何分付。〔刘皇后云〕你不跪着。〔承御云〕有何罪哩。〔刘皇后云〕寇承御。我问你。十年前李美人所生的孩子。如今在那里了。〔承御云〕呀。这是十年前的事。怎么冷灰里爆出火来那。娘娘。我依着你将裙刀刺死。丢在金水桥河下了也。〔刘皇后云〕既在金水桥河下。你与我去打捞他尸首来我看。〔承御云〕死过十年了。这尸首着我那里打捞去。〔刘皇后云〕这妮子不肯说实话。不打不招。宫娥。与我唤十个内使来行杖。待我亲问这桩事咱。〔宫女做唤内使上摆科〕〔刘皇后云〕一壁厢准备着大棒子者。〔内使云〕理会的。〔刘皇后云〕兀那寇承御。你老实说来。当初那小的安在。〔承御云〕委实丢在河里了。〔刘皇后云〕你还说谎哩。与我打着。〔内使打科云〕一十。二十。三十。〔承御云〕哎哟。打死我也。〔刘皇后云〕兀那寇承御。你与我实实的招了者。你则说那小的在也不在。〔承御云〕娘娘便打杀我呵。也则是丢在河里死久了也。〔刘皇后云〕这妮子癞肉顽皮。倒是熬得打的。再与我着实打呀。〔内使打科云〕一十。二十。三十。〔刘皇后云〕这妮子越打越不肯招。我想当日亲到金水桥看去。只见陈琳那厮。抱着个妆盒。在垂杨树下遮遮掩掩。见我来好生慌张。其时我也疑心那盒儿里必有夹带。为圣驾到中宫来。不曾揭开盒儿看的。想必陈琳那厮知些情弊。宫娥每。与我唤将陈琳来者。〔宫女叫云〕陈琳安在。刘娘娘唤你哩。〔正末云〕自家陈琳的便是。今有刘娘娘闭着宫门。勘问寇承御。使人来唤我。这十年前的事可发了也。刘娘娘。这事你也只该罢了。定要勘问他怎的。〔唱〕
　　【双调新水令】则听得闭宫门推勘这女娇姿。多应是十年前那一场公事。赤紧的寇夫人先胆寒。刘皇后你可也不心慈。不弱似吕太后当时。恰便待鸩了如意彘了戚氏。
　　【驻马听】他使着这嫉妬的心儿。只待要六宫人不生一个子。搜寻那李美人不是。大刚来一碗饭怎插两张匙。做妃嫔倒去暗通私。赏宫娥又不敢明宣赐。你道他怎为此。单则怕凤楼前引得羊车至。
　　〔做入见叩头科云〕娘娘唤陈琳。那厢使用。〔刘皇后云〕兀那陈琳。今有寇承御。十年前我曾使他到金水桥河边干一件事来。今日问他。抵死不肯招。你与我行杖者。〔正末云〕娘娘。我陈琳手无缚鸡捉鼠之力。行不的杖。〔刘皇后做怒科云〕你敢违我的懿旨么。〔正末做叩头科云〕小臣情愿行杖。〔做打杖科〕〔刘皇后云〕陈琳。你拣那大棒子打着。一下子打死了他。做的个死无对证哩。〔正末云〕待我拣那小棒子打波。〔刘皇后云〕陈琳。你把小棒打他。怕他打的疼呵。指攀你下来么。〔正末云〕大棒子又不是。小棒子又不是。则拣中样的打便了。〔做打科云〕寇承御。你快招了者。招了者。〔唱〕
　　【沽美酒】打的你活不活死不死。〔寇承御云〕我委的丢在河里了也。〔正末唱〕则要你一则一二则二。〔做低说科云〕承御。你不道来。〔唱〕可不道保护潜龙掌命司。这句话入于咱耳。到今日自寻思。
　　〔刘皇后云〕陈琳。你怎么不打。这事定要还我一个下落。〔正末唱〕
　　【太平令】非是我挑茶斡刺。则问你李美人生下的孩儿。要说个丁一卯二。不许你差三错四。你则说渰死。太子。这个口词。休连累陈琳两字。
　　〔刘皇后云〕陈琳。你怎的这般打。敢怕他指攀你来那。〔正末唱〕
　　【鴈儿落】我欲待轻打呵又恐怕违了懿旨。我欲待重打呵又恐怕他吐出些瑕玼。不争我打断他口内词。只教他说不的心间事。
　　【得胜令】呀。你正是闭口抹胭脂。得推辞便推辞。〔承御云〕打了我这许多。不似这几下的能重。待我挣起来。看是那个。〔正末唱〕他眼瞪瞪矁我有十余次。我怎敢实丕丕汤着他一棍儿。〔刘皇后云〕陈琳。你怎么不打呀。〔正末唱〕娘娘也孜孜。则见他不转睛将咱视。〔承御云〕打杀我也。〔正末唱〕寇承御你休得要雌也波雌。我打你个忠臣不怕死。
　　〔承御做看科云〕打我的元来是陈琳。陈琳。你刬的也来打我那。〔刘皇后云〕早攀下来了也。〔正末跪科云〕娘娘。那厮打得昏了。休听他胡攀乱指者。〔唱〕
　　【川拨棹】则见他倒在阶址。这嫩皮肤青间紫。则他这细袅袅的身子。瘦怯怯的腰肢。打得他慌张张把陈琳便指。你畅好是不三思。怎说道我跟前信有之。
　　【七弟兄】咱两个对词。对词。恰便似打官司。你道是藏藏藏怕绝了君王嗣。今日个指指指道陈琳便是个证盟师。则你那狠狠狠寇承御做了咱追魂使。
　　〔做打科〕〔承御云〕陈琳。你一发打几下。打杀我罢。〔正末唱〕
　　【梅花酒】呀。雪消也见死尸。打的你气咽声丝。倒着我抹泪揉眵。〔承御云〕陈琳。你怕什么哩。〔正末唱〕我则怕连累了玉叶金枝。你常好有上稍无下稍。也不索多议论少成事。〔刘皇后云〕这一日你见我来。你就躲在那金水桥边垂杨树下去。可不是这太子你曾看见那。〔正末跪科云〕我陈琳并不曾看见什么太子。待我问寇承御咱。〔做问科云〕寇承御。你这一日可曾遇见我陈琳么。〔承御云〕我不曾遇见陈琳来。〔正末云〕娘娘。寇承御道不曾遇见我陈琳。〔刘皇后云〕这等。陈琳你再打着呀。〔正末做打科〕〔唱〕你那其间抱太子御沟边。见咱时杨柳岸。你亲自对咱家痛嗟咨。
　　【收江南】呀。你则说金水桥扑通的丢下个半生半死小孩儿。〔刘皇后云〕陈琳。这尸首只在河里。与我打捞去来。〔正末云〕娘娘。可是十年了也。〔唱〕这些时可不喂了那游来游去活鱼儿。〔刘皇后云〕我也不管。只要你与我问这桩事一个明白。〔正末云〕这事怎了也。〔唱〕兀的不是个难开难解闷弓儿。娘娘也甚意儿。怎揣与我这该敲该剐罪名儿。
　　〔承御云〕娘娘。你打我怎的。〔诗云〕人生在世总无常。若个留名史册香。大鹏飞上梧桐树。自有傍人说短长。〔做撞阶死科下〕〔正末跪云〕娘娘。那寇承御被打不过。自撞金阶死了也。〔刘皇后云〕那厮死了。可不好了。你做的个死无对证。叫内使们与我拿下陈琳者。〔凈扮内使上云〕万岁爷立着宣陈琳哩。〔刘皇后云〕既是万岁宣他。且着他去。待我慢慢的细审他。这妆盒有夹带没夹带。不道的便轻轻素放了他哩。〔并下〕〔正末云〕刘娘娘。你好狠也。陈琳好险也。〔唱〕
【鸳鸯尾煞】刘娘娘不索把三尺青锋赐。寇夫人他自拣一搭金阶死。枉了也审问根由。折证言词。拷打千般。供招半纸。唱道女使丫鬟煞强似男儿志。端的个忠直无私。堪图写在香馥馥汗青史。〔下〕

〔音释〕
　　雎音疽　螽音中　搀初衔切　鸩沉去声　彘音治　斡蛙果切　玼音此　瞪音澄　矁楚九切　间去声　三去声　使去声　揉音柔　眵音嗤　剐音寡

第四折

　　〔太子扮仁宗引二宫女四内官随上诗云〕少年寄养楚宫中。虎步龙行自不同。今日亲承高帝业。也应修举代来功。寡人宋仁宗是也。自幼收养楚王宫中。多亏叔父抬举。常时说我是妆盒儿盛着。送到楚府收养的。那宫娥寇承御。穿宫内使陈琳两个。甚是有功于我。却也不得其详。我十岁时。曾携我去朝见。父皇道是我龙行虎步。有太平天子之相。问叔父那个美人所出。叔父道。本是李美。还不曾说出个人字来。其时刘太后便邀父皇入宫饮宴去了。我回楚府来。也曾细问叔父。我叔父道再过几时。好对我说。不觉又过了十年光景。前者我父皇病重。遗命取楚王第十二子承继大统。可正是寡人。记得入宫之初。寡人去到各宫朝见。那刘太后独不容我到西宫去。元来西宫是李美人所居。敢是叔父十年前说那李美人。我就是他所生之子。未可知也。如今父皇归天。寡人即位。刘太后不得垂帘听政。一切朝中之事。无小无大。尽属寡人。查问宫女寇承御所在。说已死过多年了。今日朝罢回宫。不免唤那老宫监陈琳出来。访个详细。必有分晓。内侍们。与我宣陈琳来者。〔内官云〕领旨。陈琳安在。〔正末上云〕过日月好疾也。自从抱妆盒救出太子来。可早二十年了也。今日登了宝位。宣唤老臣。须索走一遭也呵。〔唱〕
　　【中吕粉蝶儿】日月其除。草生合玉阶辇路。那些时一个个宫样妆梳。端的是赛阳台。欺洛浦。生得来如花似玉。未知他福分何如。幸不幸总归天数。
　　【醉春风】那一个刘娘娘占尽了寝殿百年欢。这一个李美人整受了冷宫中一世苦。他只道使心机断送了小潜龙。怎知道做了当朝的主。主。他不合意狠肠毒。则待要除根翦草。不肯着开花满树。
　　〔做入见叩头科云〕万岁。呼唤陈琳。有何差遣。〔仁宗云〕寡人宣你来。不为别事。我常见叔父与我说。是妆盒儿盛我送楚府中寄养的。又说宫娥寇承御。穿宫内使陈琳两个。甚是有功于我。教我不要忘了他。前日我查访寇承御所在。说已死过多年了。只有你还在。你可将上项的事。备细说与寡人听咱。〔正末云〕万岁爷不嫌絮烦。听奴婢试说一徧。〔唱〕
　　【石榴花】六宫中多少女娇姝。他可也每夜盼羊车。都是那千妖百艳美人图。却元来都命犯着寡宿。注定孤独。到黄昏半掩迎风户。知他是几下里短叹长吁。这的是天教怨女伤情处。那一个不候到二更初。
　　【斗鹌鹑】不承望似水如鱼。只要得??云殢雨。陪伴他绣榻香茵。出入在华堂锦屋。你只看月色无心照索居。也别做一段的苦。空熬他漏永更长。听了些晨钟的这暮鼓。
　　〔仁宗云〕且住者。陈琳。你这一翻说话。都是那六宫中盼望之情。你说他怎的。我闻得父皇在御园中怎生打金弹来。从头至尾。说与寡人听者。〔正末唱〕
　　【普天乐】想当日在御园中。先帝也可便闲行步。正遇着春风澹荡。春色荣敷。恰觑着锦鸠儿要中他。打的那金弹子无寻处。传示着众妃嫔向花丛里分头去。〔带云〕其时却是西宫李美人拾得这金弹来。〔唱〕偏是他李美人拾得在荒芜。多则是天生分福。又遇着姻缘对付。成就了麟趾关雎。
　　〔仁宗云〕寡人正要问你。这事既是李美人拾得金弹。生下太子。如今这太子却在那里。你不可隐藏。一一的说个明白。与寡人知道。〔正末跪云〕万岁赦奴婢死罪。方纔敢说。〔仁宗云〕你放心。只管说来。〔正末叩头科云〕先帝当夜就驾幸西宫。那李美人果生太子。被刘。〔做住科云〕奴婢不敢说。〔仁宗云〕有寡人哩。你但说不妨。〔正末云〕被刘太后起嫉妬的心肠。着宫娥寇承御诓出宫来。将裙刀刺死。丢于金水桥河下。寇承御想道。先帝正愁乏嗣。不敢下手。一心要救太子。只是独力难加。向天祷告。要得一个人来商量计策。恰值奴婢奉先帝之命。抱妆盒到后花园采办果品。与楚王上寿去。那寇承御叫住奴婢。商量道。救太子出宫去。再无别处可投。止有楚王是亲叔父。可以收养的。现今差去到楚府上寿。岂不是个天意。就将太子安放妆盒里面。正待要走。不想刘太后又撞过来。把奴婢喝住。定要揭开盒盖看呵。奴婢抵死将盒盖按住。则说盒上现有黄封御笔。除非亲到先帝御前。纔好开看。惹的刘太后发起恼来。亲自动手。正要揭开这盒盖儿。〔做举手科云〕谢天地适值先帝驾幸中宫。刘太后忙忙的接驾去了。奴婢方纔脱的这性命。好不险也。〔唱〕
　　【上小楼】刘太后有十分狠毒。一时嫉妬。全不想万载江山。只侍使千般恶计。百样亏图。将宫女。寇承御。闇行嘱付。把太子碜可可着他死生别路。
　　〔仁宗云〕这等说来。那太子正是寡人。可不多亏了你两个救驾之功。你还把向后的事。细说一徧。寡人试听者。〔正末云〕若不是万岁洪福齐天。怎能勾这等百灵咸助那。〔唱〕
　　【幺篇】一来是有洪福。二来是天佑护。俺两个设计施方。并胆同心。舍命捐躯。敢可便抱定妆盒。背却宫娥。疾行前去。不防他刘太后劈头相遇。
　　〔仁宗云〕你这妆盒既是有御赐黄封的。就也不该怕太后了。〔正末跪云〕奴婢见刘太后自要揭开盒盖。险些儿諕杀了也。〔唱〕
　　【十二月】恰转过雕阑数曲。行不到百步其余。俺陈琳便有张良般伎俩。怎当那刘太后有吕氏般机谋。可搭的把咽喉来当住。諕得咱魂魄全无。
　　〔仁宗云〕那时节寡人在妆盒儿里。可是如何。〔正末唱〕
　　【尧民歌】小储君倒也安安稳稳守着妆盒做护身符。则是我陈琳兢兢战战抱着个天大闷葫芦。那刘太后嗔嗔忿忿这等左来右去忒麤疎。急的俺忐忐忑忑把花言巧语谩支吾。当初当也波初。俺也??的厮挺触。〔带云〕则被刘太后呵。〔唱〕险揭开妆盒觑。
　　〔仁宗云〕这等。你怎生送的我到楚王府里去那。〔正末唱〕
　　【耍孩儿】俺则道这回定把机关露。敢陈琳也不知死所。元来是圣明天子百灵扶。早则去迎接鸾舆。恰便似顿开金锁飞龙子。摔碎雕笼放凤雏。纔出的这宫门去。因此上宗祧有托。民社无虞。
　　〔仁宗云〕与你同救我的寇承御。他可怎的死了。你说与我知道波。〔正末云〕奴婢送太子到楚府去后。长成十岁。那楚王曾携太子入朝。刘太后看见相貌不凡。想起十年前事。勘问寇承御。要还他太子下落。那寇承御只不肯招。自撞金阶而死。可怜人也〔唱〕
　　【二煞】十年前曾入朝。刘太后见相貌殊。平空掇起心头怒。要问他西宫合下儿存否。金水沟边事有无。可怜受尽多冤楚。不能彀题名丹阙。只落得埋骨黄垆。
　　〔仁宗做堕泪科云〕那寇承御为救寡人。撞阶身死。着寡人好生悲感。只是刘太后怀嫉妬心肠。做这等逆天悖理的勾当。寡人若究起前事。又怕伤损我先帝盛德。如今姑置不理。将西宫改为合德宫。奉李美人为纯圣皇太后。寡人每日问安视膳。与太子礼节无异。楚王抚养功多。加赐庄田万顷。寇承御与他起建坟墓。封为忠烈夫人。置守冢三十家。祭田千亩。陈琳封为保定公。赐城中甲第一区。岁支俸银万两。禄米三千石。选宗族贤能者。承继其后。世奉国恩。〔诗云〕刘氏滔天计已穷。恐伤先帝且姑容。庄田特赐亲王府。徽号先加太后宫。白骨亡魂封典厚。苍颜老监锡恩隆。从兹永享升平福。万岁千秋共祝嵩。〔正末做叩头谢科云〕愿陛下万万岁万万岁。〔唱〕
【尾煞】死了的墓顶上加赠封。活在的殿阶前赐俸禄。纔表得到头善恶由人做。也则为救了这万万岁当今太平主。

〔音释〕
　　应平声　盛音成　玉于句切　分去声　毒东卢切　姝音朱　宿须上声　独东卢切　??音尤　殢音腻　屋音坞　福音府　捐音元　曲丘雨切　谋音谟　忐音毯　忑音忒　触音楚　祧音挑　合音葛　禄音路

题目　李美人御园拾弹丸　
　　正名　金水桥陈琳抱妆盒

　　金水桥陈琳抱妆盒杂剧终

《元曲选》　锦云堂暗定连环计杂剧　（明）臧晋叔 编
　　锦云堂暗定连环计杂剧　　（元）无名氏 撰
　　●锦云堂暗定连环计杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　银台门诈传授禅文　正名　锦云堂暗定连环计 
　　第一折
　　〔凈扮董卓领外扮李儒李肃卒子上诗云〕拥兵入卫立奇功。文武羣臣避下风。九锡恩深犹未厌。私心不老汉朝中。某姓董名卓。字仲颖。乃陇西临洮人也。自幼为将。颇有边功。比因十常侍作乱。何进荐某入朝。遂至官封太师之职。如今又加九锡。一车马。二衣服。三乐器。四朱户。五纳陛。六虎贲。七斧钺。八弓矢。九秬鬯。出称警。入称跸。颁曰诏。降曰制。言曰宣。语曰勅。某每入朝。但将这腰间的宝剑微露霜刃。吓的文武百官。人人失色。且莫说我手下许多谋臣战将。则这个叫做李儒。这个叫做李肃。也都勇过贲育。智赛孙吴。名马数千羣。雄兵十万队。以此横行京兆。威震长安。觑夺汉家天下。直如反掌耳。止有王允那厮。多有诡计。一心常对着我。我也常常防备他。但是他行住坐卧。我就着人跟随着。看他动静。早来通报。今日俺在太师府闲坐。有人来说。那厮出了朝门。不回私宅。径往太尉杨彪家去了。则怕他两个商量出甚么计较来。俺不免亲身直至杨彪家。觑破那厮。走一遭去。〔诗云〕从来此贼多奸计。教咱如何不防备。虽则人无害虎心。争奈虎有伤人意。〔下〕〔外扮杨彪领祗从上云〕老夫姓杨名彪。字文先。弘农华阴人氏。现为殿中太尉之职。方今汉朝献帝在位。被那董卓专权。擅作威福。生杀由己。文武百官。皆凛凛不敢正目而视。因此圣人怀忧。无可奈何。便好道主忧臣辱。主辱臣死。若不与主上分忧。岂为臣子之道。老夫欲待乘其机会。剿灭奸雄。争奈他家奴吕布。英勇过人。一时难以下手。老夫想来。则除是司徒王允。此人足智多谋。可与共事。我如今约他来商议。早间着人请去了。不见到来。左右。门首觑着。若王司徒来时。报复俺知道。〔祗从云〕理会的。〔正末扮王允上云〕老夫姓王名允。字子师。太原祁人也。自举孝廉以来。谢圣恩可怜。加为大司徒之职。争奈董卓弄权。将危汉室。羣臣畏惧。莫敢谁何。今有太尉杨彪。令人来请。不知为着甚事。须索走一遭去。惭愧老夫年迈无能。虚叨爵禄也呵。〔唱〕
　　【仙吕点绛唇】俺可也虚度春秋。强捱昏昼。空生受。肥马轻裘。为甚事担消瘦。
　　【混江龙】则为这汉家宇宙。好着俺两条眉锁庙廊愁。恰便似花开值雨。怎的个叶落归秋。俺只问鸳鹭班中怎容的诸盗贼。麒麟阁上是画的甚公侯。做官时都气勃勃待超前。立功处早退怯怯甘居后。若得他一人定国。也不枉万代名留。
　　〔云〕可早来到门首也。令人报复去。〔祗从做报科〕〔杨彪云〕道有请。〔祗从云〕请进。〔做见科正末云〕太尉请老夫来。有何事商议。〔杨彪云〕请司徒来。别无甚事。想楚汉争雄。创立江山。四百余载。流传至俺主献帝。艰难极矣。今有董卓专权。欺压羣臣。无计可奈。老夫遍观朝中。足智多谋。无如司徒者。不知怎生出个妙策。共立大功。司徒意下如何。〔正末唱〕
　　【油葫芦】想当日楚汉兴兵争战秋。君与臣犹未剖。他也曾中分天下指鸿沟。〔杨彪云〕既然中分天下。怎独是我汉朝成其王业。流传四百余年。这都谁人之力也。〔正末唱〕这其间多亏了张子房说地谈天口。韩元帅握雾拏云手。那一个能战敌。那一个善计谋。他把千年基业扶持就。端的是分破帝王忧。
　　〔杨彪云〕如今董卓专权。威振中外。想起当日各处诸侯。勒兵百万。在于虎牢关下。不曾得他一根折箭。似此强横。如何剿除也。〔正末唱〕
　　【天下乐】我则怕烦恼皆因强出头。想十八路诸也波侯。题起来满面羞。〔杨彪云〕若不是刘关张三人破吕布一阵。天下诸侯可不羞死也。〔正末唱〕想当日虎牢关一时难措手。到如今文官每尽拜降。武将每皆遁走。惯的那厮呵千自在百自由。
　　〔杨彪云〕今日小官奉圣人的命。请司徒来商议。怎生出个计较。擒拿董卓。〔正末云〕太尉。噤声。那贼臣董卓权重势大。非可容易剿灭。况他耳目布满朝端。我等计议。倘或漏泄。岂不反取其祸。〔杨彪云〕虽然如此。奈吾等世为汉臣。誓不与这贼并立。但有可图。??以身命殉之。他非所惧也。〔董卓领卒子冲上云〕某乃董卓是也。我今日直至杨彪家中。觑破这老贼去。令人报复去。道有董太师在于门首。〔祗从做报科〕报的老爷得知。有董太师来了也。〔杨彪做惊科云〕果如司徒所料。董太师来了也。吾等便当出迎。〔同出迎董卓见科云〕哦。王司徒也在此。你两个这里商议些甚么哩。〔杨彪云〕小官与王司徒偶因朝罢相过。叙些闲话而已。并不曾商议甚的。〔董卓云〕王允。你两个见我到门。似有惊骇之色。莫非要害我么。〔正末云〕俺等躯命皆在太师掌握。岂敢有此。〔唱〕
　　【后庭花】没阿只你个董太师掌大权。〔董卓做笑科云〕我这权元也不小。〔正末唱〕吕温侯为帅首。俺可也同商议。待择个好日头。〔董卓云〕元来你们要择个好日头。敢是商量请我吃酒么。〔正末云〕非也。待请太师早登大位耳。〔董卓笑云〕只怕孤家到不得这地位。〔正末唱〕见说的话相投。〔董卓云〕若果有此日呵。你等但说的。我便依卿所奏也。〔正末唱〕便道是依卿所奏。〔做背科唱〕只怕你这狠心肠无了休。
　　〔董卓云〕杨太尉。俺问你。从古以来。也有将平天冠让人戴的么。〔杨彪云〕古语有云。有道伐无道。汤放桀。武王杀纣是也。无德让有德。尧禅舜。舜禅禹是也。〔董卓云〕王司徒。这等看来。今日之事。亦可知矣。〔正末唱〕
　　【那咤令】有一个虞舜帝。他承唐祚温恭自守。有一个秦始皇。他倂周家强梁不久。有一个新巨君。他篡汉室狂乖出丑。〔董卓云〕孤家为这一事。用了多少机谋。一时不得成就。以此心中好生着恼。〔正末唱〕你如今怕甚么计不成。怕甚么谋难就。便待要一勇性乱举戈矛。
　　〔董卓云〕孤家看来。朝里朝外。唯我独尊。若要举事之时。那一个敢道个不字儿的。俺就着他立生灾祸。身家难保。九族不留。〔正末云〕王允夜观干象。汉家气数已尽。太师功德巍巍。当代汉而有天下也。只在这早晚了。〔唱〕
　　【鹊踏枝】你可也强承头。大睁眸。岂不见天象璇玑。气运周流。〔董卓做笑科云〕既然天象如此。只怕孤家没这福分。〔正末云〕元来太师不知。近日银台门内筑一高台。此非为禅授而何。〔唱〕早筑下高台禅授。休忘了俺两个王允杨彪。
　　〔董卓云〕孤家要图大事。这文武重臣。顺我者为恩。逆我者为雠。岂不切切的谨记于心也。〔正末唱〕
　　【寄生草】这本是服德非关力。你休便将恩认做雠。则愿你仗龙泉扫荡风尘垢。按龙韬补尽乾坤漏。坐龙庭稳占江山秀。〔董卓云〕此事只宜疾不宜迟也。〔正末唱〕则愿你顺人和有麝自然香。休得要逆天心无祸谁能勾。
　　〔董卓云〕这事全仗你众公卿扶持一扶持。孤家自有重报。〔杨彪云〕请太师放心。略宽三五日。选得吉辰。众公卿便来奉迎也。〔董卓云〕太尉司徒。孤家入朝以来。手握重兵。数百余万。勇猛之将。如吕布者非止一人。生杀废置。但凭孤口。要夺汉家天下。如探囊取物。亦有何难。既是银台门已有筑台授禅之意。俺如今且回府去。整备平天冠。等候便了。虽然如此。恐防日久变生。只是早几日的好。〔诗云〕观干象汉已天亡。况孤家久握朝纲。也终防别生事故。休迟缓自取其殃。〔下〕〔杨彪云〕这匹夫好无礼也。一心要侵夺汉家天下。司徒。计将奈何。〔正末唱〕
　　【金盏儿】我本是一重愁。翻做了两重愁。方信道是非只为多开口。〔杨彪云〕司徒怎生定计擒拿此贼。方可保安汉室江山。〔正末唱〕待教我神机妙策苦搜求。怎做的姜子牙能伐纣。张子房会兴刘。〔杨彪云〕小官觑司徒也不弱于先贤。只要先算计了吕布一人。那董卓便易擒矣。〔正末唱〕你待要剿除了董太师。甚法儿所算了吕温侯。
　　〔杨彪云〕此事全仗司徒用计。〔正末做沈吟科云〕太尉。你且放心。容小官思忖来。〔唱〕
　　【赚煞】揽这场强熬煎。自寻些闲僝僽。少不的三五夜苍颜皓首。〔杨彪云〕人年不满百。常怀千岁忧。司徒。我和你这烦恼何时是了也。〔正末唱〕那些个百岁常怀千岁忧。搜寻遍四大神州。运机筹。这功绩难收。可惜万里江山一旦休。〔杨彪云〕适在老贼之前。约下三五日间。便有分晓。司徒。须要早图。休得误事。〔正末唱〕眼见的乌飞兔走。争奈这龙争虎斗。将一个闷弓儿拽扎在我心头。〔下〕
　　〔杨彪云〕王允此一去。必然用计擒拿董卓。保安汉室天下。老夫悄悄的自去回圣人话便了。〔诗云〕汉室江山誓共扶。肯容贼子有狂图。计就月中擒玉兔。谋成日里捉金乌。〔下〕
　　〔音释〕
　　洮音迯　比音避　贲音奔　鬯音唱　跸音必　过平声　华去声　横去声　强欺养切　降奚江切　阿何哥切　璇音旋　玑音几　重平声　僝锄山切　僽音骤
　　第二折
　　〔董卓李儒李肃卒子上诗云〕文武朝臣不见过。银台门事竟如何。只为龙床难得坐。一夜心焦白发多。某乃董卓是也。颇奈王允等众官好生无礼。他每说早晚选定吉日。便来迎俺。登其大位。我看黄历上尽有好日子。怎么还不见来相请。令人门首觑者。若王允等众官来时。报复我知道。〔卒子云〕理会的。〔外扮太白星官抱布上云〕世俗的人。跟贫道出家去来。我着你个个成仙。人人了道。这里也无人。贫道乃上界太白星是也。生居金地。出在庚方。鉴人间善恶无差。辨世上荣枯有准。因朝天帝回来。观见下方董卓弄权。要谋汉家天下。上苍致怒。众神不喜。故差贫道点化此人。看他省的也不省的。这是董卓门首。〔做三笑科云〕董太师。你好个大志气也。〔做三哭科云〕董太师。你这早晚死也。〔卒子做报科云〕报太师爷。门首有个风魔的先生。望着府门大笑三声。大哭三声。打着他不去。特来报知。〔董卓云〕有这等事。待我亲自出去试看咱。〔做见科〕〔太白云〕呵呵呵。董卓。你这早晚死也。〔董卓云〕这个正是风僧狂道。令人。与我拿住者。〔做拿不住科〕〔董卓云〕我自己拏这厮去。〔做掷布科下〕〔董卓云〕哎哟。打杀我也。他怎生不见了。且看打我的是什么对象。〔做取看科云〕元来是一疋布。两头两个口字。中间里有两行字。写着道。千里草青青。卜曰十长生。李儒。你知道么。〔李儒云〕太师。李儒仔细参详。不解此意。则除是蔡邕学士。他可懂的。〔董卓云〕吾儿言者当也。李肃。与我唤将蔡邕来者。〔李肃云〕蔡学士安在。〔外扮蔡邕上云〕小官姓蔡名邕。字伯喈。祖居陈留郡人氏官拜学士之职。有太师相请。不知为着甚事。须索见去。〔做报见科蔡邕云〕太师呼唤小官。有何见谕。〔董卓云〕蔡学士。我正在府中闲坐。有一个风魔的先生。望着府门哭三声笑三声。我出去看他。被他拿一物件当头打将过来。正要着人挐他。早化一道金光不见了。如今他这对象现在于此。我不解其意。唤学士来试看咱。〔蔡邕云〕既如此。请借一看。〔做看科云〕哦。是一疋布。可长一丈。上面有两行字。千里草青青。卜曰十长生。〔做背科云〕这老贼当来必死在吕布之手。则除是这般。〔回云〕太师。据蔡邕看来。布上有两行字。千里草青青。卜曰十长生。千字下面着个里字。千字上面着个草头。可不是个董字。卜字下面着个曰字。曰字下面着个十字。可不是个卓字。这是包藏着太师的尊讳。这是一疋布。两头两个口字。上下迭起。可不是个吕字。这是包藏着吕布二字。布可长一丈。是报太师有十全之喜。皆凭吕布英雄。此乃天意。亦人力也。〔董卓做笑科云〕学士言者当也。我若成其大事。这左丞相位儿就是你坐。〔蔡邕云〕则怕太师忘了。〔董卓云〕说的是。常言道贵人多忘事。就将此布你收的去。我若成其大事。拏将这布来。这左丞相就是你的了也。〔蔡邕云〕多谢太师。小官告退。出的这门来。我蔡邕本为父母之故。不得已投托董卓门下。如今拏这布悄悄的到王司徒府中。与他商量。走一遭去。〔下〕〔董卓云〕蔡邕去了么。兀的不欢喜杀老夫也。〔诗云〕凭着俺吕布孩儿。成大事今日今时。方信道人有善愿。果然是天必从之。〔同众下〕〔正末上云〕老夫王允是也。昨日杨太尉口传密诏。着老夫定计擒拏董卓。老夫想来他权势重大。况兼吕布有万夫不当之勇。展转寻思。并无一计。怎生是好。天色晚了也。不免掩上宅门。再思想波。〔蔡邕上云〕这是司徒门首。我试唤门咱。〔做唤门科〕〔正末出看科云〕唤门的是谁。〔蔡邕云〕是小官蔡邕。〔做见科正末云〕学士为何至此。〔蔡邕云〕丞相。小官无事也不来。那董太师在私宅中闲坐。忽有一个乞化先生。望着他府门大笑三声。大哭三声。太师大怒。着人拏他。被他将一物件望着太师打来。化一道金光不见了。这就是打的那对象。司徒请看。〔正末做接看科云〕原来是一疋布。布上有两行字。千里草青青。卜曰十长生。那草字着个千字里字。卜字着个曰字十字。可不是董卓二字。〔蔡邕云〕解的是。〔正末做再看科云〕布上两头一个口字。分明是藏着吕布二字。但这布不长九尺。又不长一丈一尺。主何意思。这个却解不过来。〔蔡邕云〕有甚难解处。这布足足一丈。单主着董卓数足。早晚死也。若死必在吕布之手。〔正末云〕学士差矣。那吕布是董卓的养子。他如何肯杀董卓。〔蔡邕云〕董卓比丁建阳如何。司徒。你怎生立一人之下。坐万人之上。调和鼎鼐。燮理阴阳。但能使吕布生心。董卓不足图矣。小官不才。愿献一策。名曰连环计。天色已晚。小官告回。〔下〕〔正末云〕学士去了也。他说便说的好。只是这连环计将何下手。丢下一桩闷公事在俺心上。兀的不傒幸杀人也呵。〔唱〕
　　【南吕一枝花】急切里称不的王允心。酬不了吾皇愿。擒不到董太师。立不起汉山川。则着我算后思前。将百计搜寻遍。柰一时难布展。忧的我神思竭默默无言。愁的我魂胆丧兢兢打战。
　　〔云〕似这等忧愁。着俺何时是了也。〔唱〕
　　【梁州第七】忧的是防祸乱似防天之坠。愁的是傍奸雄似傍虎而眠。赤紧的翻腾世事云千变。霎时间朱颜易改。皓首相缠。■〈忄敝〉懆的我浑如痴挣。直似风颠。恰便似闷弓儿在心下熬煎。快刀儿腹内盘旋。空着我王司徒实丕丕忠孝双持。怎当他董太师恶狠狠威权独擅。更和那吕温侯气昂昂智勇兼全。几番。告天。柰天天相隔人寰远。偏不肯行方便。可怜我一点丹心铁石坚。落的徒然。
　　〔云〕心中困倦。且到后花园消散一回咱。这是牡丹亭子上。家僮。取琴过来者。〔家僮上递琴科云〕琴在此。〔正末做叹科云〕哀哉。汉室将倾。非人力可挽。不免对月弹琴。作歌一首。〔做抚琴科〕〔歌曰〕叮嗟炎汉兮末运否。奸臣弄权兮干戈起。吕布骁勇兮为爪牙。虎牢一战兮众皆靡。天子迁都兮入长安。如鸟离巢兮鱼失水。三百余年兮基业倾。二十四帝兮今已矣。老夫慷慨兮怀国雠。恨不拔剑兮枭其头。争奈年华兮值衰暮。况复朝臣兮无可谋。空承密诏兮在衣带。竟乏奇计兮能分忧。日夜踌躇兮心欲碎。临风浩叹兮泪横流。〔旦儿扮貂蝉领梅香上云〕妾身貂蝉是也。自从与吕布失散。不想流落于此。幸遇司徒老爷看待如亲女一般。只是这桩心事。难以剖露。如今月明人静。不免领着梅香。后花园中烧香走一遭去。〔梅香云〕姐姐。你行动些。〔正末做见避科唱〕
　　【隔尾】我则道忒楞楞宿鸟在花阴串。原来是娇滴滴佳人将竹径穿。把玉露苍苔任蹅践。〔梅香云〕姐姐。在这芍药阑边放下香桌儿好么。〔正末唱〕俺掩在湖山石这边。他行到芍药阑那边。〔旦儿做气喘科〕〔正末唱〕我见他手纤纤搭扶着丁香树儿喘。
　　〔旦儿云〕梅香。将香来者。〔梅香云〕姐姐。请上香咱。〔旦儿云〕池畔分开并蒂莲。可堪间阻又经年。鹣鹣比翼难成就。一炷清香祷告天。妾身貂蝉。本吕布之妻。自从临洮府与夫主失散。妾身流落司徒府中。幸得老爷将我如亲女相待。争柰夫主吕布。不知下落。我如今在后花园中烧一炷夜香。对天祷告。愿俺夫妻每早早的完聚咱。柳影花阴月半空。兽炉香袅散清风。心间多少伤情事。尽在深深两拜中。〔梅香云〕我替姐姐再烧一炷香。天那。俺曾听的有人说来。道是人中吕布。女中貂蝉。不枉了一对儿好夫妻。若能得早早成双。可也拖带梅香咱。〔正末唱〕
　　【四块玉】我则道他瘦恹恹苦病缠。却元来悄促促躭闺怨。方信道色胆从来大似天。〔旦儿做泣科〕〔正末唱〕则见他泪痕儿界破残妆面。我可甚治家如治国。他也不能守礼似守身。都做的顾后不顾前。
　　〔云〕貂蝉。你在这里做甚么。敢如此大胆也。〔梅香云〕决撒了。老爷都听见了也。〔旦儿云〕你孩儿在此不曾说甚么。则为身子不快。特来烧香。〔正末云〕噤声。〔唱〕
　　【骂玉郎】还待要花言巧语将咱骗。你恰纔个焚香拜告青天。深深顶礼亲发愿。似这等心又虔。意又坚。可则是保你身无倦。
　　〔旦儿云〕你孩儿并无别愿。见此好天良夜。一心则是拜月焚香。不曾敢说些甚么。〔正末唱〕
　　【感皇恩】呀。你说甚么再递丝鞭。重整良缘。是谁人打散了你这锦纹鸯。分开了双飞燕。斫断了并头莲。害的你一生恨惹。则为这两下情牵。〔旦儿云〕你孩儿并无此言。〔正末云〕你还赖哩。〔唱〕我则问你遭间阻。经离别。是何年。
　　〔旦儿云〕你孩儿则为身子不快。因此拜月焚香。委实的并无别意。〔正末唱〕
　　【采花歌】则你这腹中冤。口中言。声声道天公怎不把人怜。〔梅香云〕俺姐姐并不曾说甚么。我若说谎。就变一个哈叭狗儿。〔正末云〕唗。〔唱〕你道是吕布人中多俊雅。貂蝉世上最妖妍。
　　〔旦儿云〕你孩儿端的不曾说甚么来。〔正末云〕貂蝉。我听的你说则愿夫妻每早早团圆。那一个是你丈夫从实的说来。若一字不实。我打死你这小贱人。决无干罢。〔貂蝉跪云〕望老爷停嗔息怒。暂罢虎狼之威。听您孩儿慢慢的说来。您孩儿不是这里人。是忻州木耳村人氏。任昂之女。小字红昌。因汉灵帝刷选宫女。将您孩儿取入宫中。掌貂蝉冠来。因此唤做貂蝉。灵帝将您孩儿赐与丁建阳。当日吕布为丁建阳养子。丁建阳却将您孩儿配与吕布为妻。后来黄巾贼作乱。俺夫妻二人阵上失散。不知吕布去向。您孩儿幸得落在老爷府中。如亲女一般看待。真个重生再养之恩。无能图报。昨日与妳妳在看街楼上。见一行步从摆着头踏过来。那赤兔马上可正是吕布。您孩儿因此上烧香祷告。要得夫妇团圆。不期被老爷听见。罪当万死。〔正末云〕貂蝉。此言是实么。〔旦儿云〕老爷。您孩儿并不敢说谎。〔正末云〕嗨。蔡学士。你好能也。兀的不是连环计。却在这妮子身上。〔唱〕
　　【絮虾蟆】这的是天意随人转。也显得我忠心为国专。背地里自欣然。何须别寻空便。何须更图机变。不索共他阵面。不索和他交战。我这条妙计久远。我这条妙计长便。苍生要解倒悬。社稷从此保全。贼臣董卓弄权。端的势焰熏天。若有半点风声漏传。可不灭尽满门良贱。忧的咱忧的咱意攘情颠。心似油煎。谁承望俺家里。搜寻出这美女婵娟。到来日开筵。向脂粉丛中倒暗暗的藏着征战。这计谋。怎脱免。〔带云〕貂蝉。〔唱〕我着你夫妻美满。永远团圆。
　　〔云〕孩儿。你若肯依着您父亲一桩事呵。我便着你夫妻每团圆也。〔旦儿云〕老爷休道是一桩事。就是十桩事。您孩儿也依的。但不知是那一桩事。〔正末云〕我想春秋时节。有个鱄诸之妻。力赞夫主。助成大功。到我朝有个王陵之母。伏剑而死。遣其子事汉。无生二心。后来俱名登史册。人人传颂。你如今肯替父亲出此一计。使我得阴图董卓。重整朝纲。便当着你夫妻们永远团圆。儿也。你休顾那胖董卓一时春点污。博一个救帝主万代姓名香。〔旦儿云〕父亲。我随你要孩儿怎的。〔正末云〕既然这等。孩儿。你且归后堂中去。〔旦儿云〕理会的。欲教青史留遗迹。敢惜红颜别事人。〔下〕〔正末云〕季旅那里。〔凈扮季旅上云〕自家不是别人。是这王司徒堂候官季旅的便是。老爷呼唤。不知有甚事。须索见来。〔做见科云〕老爷呼唤季旅。那厢使用。〔正末云〕季旅。你与我一面分付掌酒宴的安排筵席伺候。一面到太师府傍温侯的私宅。请吕布来者。〔季旅云〕理会的。〔下〕〔正末云〕季旅去了。我料吕布必然来赴席也。若来时。我自有个主意。正是不施万丈深潭计。怎得鳌鱼上钓钩。〔下〕〔冲末扮吕布领卒子上诗云〕人又英雄马又骁。太师亲赐赤麟袍。世人问我名和姓。曾见横行出虎牢。某姓吕名布。字奉先。在于虎牢关上。杀退十八路诸侯。威振天下。官封温侯之职。见佐董太师门下。名为养子。宠冠羣臣。除了征战之外。无过是吃酒耍子。今日营中无事。且看甚么人来请我。〔季旅上云〕自家季旅。奉着司徒的言语。请吕温侯走一遭去。可早来到私宅门首。门上的报复去。说有王司徒差官季旅要见。〔卒子做报科〕〔吕布云〕着他过来。〔卒子云〕差官进。〔季旅做见科〕〔吕布云〕季旅。你此来有甚事。〔季旅云〕奉司徒之命。道近日边报颇稀。特治小筵。屈温侯爷一叙。〔吕布笑云〕我道这老匹夫强不过。你先去。我便来也。〔季旅云〕我季旅就回话去。只望温侯爷早些命驾。〔下〕〔吕布云〕季旅去了也。左右。收拾鞍马。就到王允府中赴宴走一遭去来。〔下〕〔正末引季旅祗候上云〕老夫王允。早间着季旅请吕布去。他说就来。令人。门外觑者。若温侯来时。快报知道。〔季旅云〕理会的。〔吕布引卒子上云〕这是王司徒府门首了。左右。接了马者。〔季旅做报科〕〔正末忙接科云〕早知温侯来到。只合远接。接待不及。勿令见罪。〔吕布云〕你是朝中老臣。怎生行这等礼。忒谦逊了。只怕不当么。〔正末云〕不敢。得温侯慨临。我老夫增光多矣。令人。抬上果桌来者。〔做抬果桌正末递酒科云〕奉先。请满饮此杯。〔吕布云〕量吕布有何德能。着老宰辅置酒张筵。如此重待。吕布何以克当。〔正末唱〕
　　【牧羊关】想王允官衔小。才艺浅。怎当的公子登筵。〔吕布云〕老宰辅。你请我有何主意。〔正末云〕我王允也别无他意。只重奉先的威名耳。〔唱〕愿温侯家给千兵。愿温侯户封八县。愿温侯早掌元戎印。愿温侯早受帝王宣。愿温侯皂盖飞头上。愿温侯朱衣列马前。
　　〔吕布做笑科云〕多谢老宰辅盛意。只怕吕布没福。〔正末云〕老夫幼习天文。见汉家气数尽矣。太师功德巍巍。指日之间。必登高位。只望温侯提拔王允咱。〔吕布云〕老宰辅。你但放心。若太师成了大事。这左丞相少不得是你做。〔正末做递酒科云〕多谢多谢。请奉先满饮此杯。〔吕布云〕酒忒紧了。待俺慢慢的饮几杯。〔正末云〕便好道筵前无乐。不成欢乐。令人。传语后堂中。请出貂蝉小姐来者。〔旦儿领梅香上科云〕父亲。呼唤您孩儿有何事。〔正末云〕孩儿也。吕布现在前厅上。他带了酒也。你只推不认的。与他递一杯。就歌一曲。看他说甚么。〔旦儿云〕理会的。〔正末领旦儿见吕布科云〕小姐。把体面见了温侯者。〔旦儿做拜科云〕温侯万福。〔吕布忙回礼科云〕小姐免礼。〔正末云〕孩儿。与温侯递一杯儿酒。〔旦儿云〕将酒来。〔梅香云〕酒在此。〔旦儿做送酒科云〕温侯。请满饮此杯。〔吕布做接酒饮科云〕老宰辅。吕布已醉。有失礼体。酒勾了也。〔正末云〕奉先请宽怀畅饮。便醉也何妨。孩儿。你唱个曲儿奉温侯的酒。〔旦儿唱〕
　　【双调折桂令】幼年间曾事君王。不甫能出赐英雄。得配鸳鸯。只为那半路风波。三年阻隔。两地分张。想当初避兵时干戈扰攘。到如今太平年黎庶安康。但愿美满成双。拜谢穹苍。早难道对面相逢。便刬的忘了红昌。
　　〔吕布做打认科云〕这不是貂蝉。他怎生得到这里来。〔正末背云〕果有此事。这厮中计了也。〔唱〕
　　【隔尾】一个眼传情羞掩芙蓉面。一个坐不稳难登玳瑁筵。则见他佯带酒推更衣且宽转。〔吕布云〕老宰辅。乞恕吕布疎狂之罪。〔正末唱〕请温侯稳便。〔吕布做呕科云〕吕布酒醉了。混践华堂。岂不得罪。〔正末唱〕有甚么混践。〔云〕奉先请坐。老夫前后执料去咱。〔唱〕我口儿里说话将身躯倒退的远。〔虚下〕
　　〔吕布低云〕老宰辅去了也。貂蝉。〔旦儿应科〕〔吕布云〕妻也。你怎生却在这里。〔旦儿云〕自从俺临洮失散。流落在司徒府中。不想今日纔得相见。奉先。则被你痛杀我也。〔旦儿做哭吕布掩泣科云〕貂蝉兀的不想杀我也。〔正末冲上云〕你两个说甚么哩。〔吕布同旦儿跪科〕〔正末唱〕
　　【哭皇天】被我偷睛儿早瞧见。〔吕布云〕我吕布实是酒醉了也。〔正末唱〕那两个私情的忒自专。〔旦儿云〕您孩儿并不曾敢说甚么。〔正末云〕噤声。〔唱〕你这贱媳妇无断送。〔吕布云〕这都是吕布之罪。不干他事。〔正末唱〕你这新女壻省财钱。觑的咱浑如芥藓。俺好意的张筵置酒。你走将来卖俏行奸。畅好是厮蹅蹅厮蹅蹅也波吕奉先。〔吕布云〕老宰辅不知。听吕布慢慢的说一遍。他本忻州木耳村人氏。任昂之女。小字红昌。因汉灵帝选入宫中。掌貂蝉冠来。故名貂蝉。后灵帝赐与丁建阳。当日吕布与建阳为养子。建阳将貂蝉配与吕布为妻。因黄巾贼作乱。在阵上失散。一向不知下落。元来在老宰辅处。因此吕布不胜分离之感。只望老宰辅怎生可怜见。着俺夫妻再得团圆。吕布至死也不忘大德。当效犬马之报。〔正末云〕我儿。你有何言。〔旦儿云〕委实如此。只望父亲恕罪。〔正末云〕既如此。温侯请起。〔唱〕说甚么单丝不线。我着你缺月再圆。
　　〔云〕孩儿。你自回后堂中去。〔旦儿同梅香下〕〔正末唱〕
　　【乌夜啼】俺只道侯门一入如天远。〔云〕这个不是老夫的私宅。〔吕布云〕不是老宰辅私宅。可是那里。〔正末唱〕谁承望汉刘晨误入桃源。枉着你佳人受尽相思怨。早两个携手挨肩。共枕同眠。则待要宝骅骝再接紫丝鞭。怎肯教锦鸳鸯深锁黄金殿。美前程。新姻眷。一任的春风院宇。夜月庭轩。
　　〔云〕温侯。你若不说。老夫怎生得知。我寻也寻不着这门亲事。我便选吉日良辰。倒赔三千贯奁房断送。将貂蝉配与温侯为妻。你意下如何。〔吕布云〕多谢了老宰辅。貂蝉的父亲。便是吕布的父亲哩。此恩必当重报也。〔正末云〕温侯。可则一件。则怕太师知道。见王允之罪么。〔吕布云〕不妨事。俺父亲知道。更是欢喜。〔正末云〕既然这等呵。将军。你放心。老夫到来日。再安排一个筵席。敬请太师。一来商议大事。二来就提你这门亲事。有何不可。〔吕布云〕太山。为您孩儿如此般用心。吕布至死也不敢忘报。酒勾了也。吕布告回。〔正末云〕将军勿罪。〔吕布云〕不敢不敢。我出的这门来。还俺私宅去也。〔诗云〕偶赴侯门宴依然逢故妻重谐双凤侣。不似五羊皮。〔下〕〔正末云〕吕布去了也。季旅。你再到太师府中。道王允请太师饮宴。他若不来时节。你便道王允专请太师商议大事。愿无他阻。〔季旅云〕理会的。〔正末云〕我料董卓一武夫耳。见说商议大事。必然肯来。〔唱〕
　　【黄锺尾】到明朝安排下鸿门摆设重瞳宴。准备着打凤机关吕后筵。用心肠。使机见。这权术。要巧便。奏笙歌。列管弦。花如锦。酒似川。我更谦下。做软善。董太师。酒性颠。见红颜。决顾恋。那其间我把这美貌貂蝉伪托献。暗暗的对天说呪愿。〔带云〕你道我愿甚的来。〔唱〕则愿的早灭了贼臣将俺那圣明来显。〔同季旅祗候下〕
　　〔音释〕
　　行音杭　鼐音奈　燮音屑　称去声　懆音灶　喘川上声　间去声　从去声　解上声　鱄音专　强鸡漾切　中去声　推退平声　断端去声　省生上声　胜平声
　　第三折
　　〔董卓领祗候上云〕某董卓是也。前日太尉杨彪。司徒王允。他两个说银台门筑起一座高台。只在三五日间。请某授禅。怎么这几时还不见回话。那杨彪老贼。元是个崛强的人。便也罢了。难道王允也来欺我。令人。门首觑者。但有众公卿来时。报复我家知道。〔祗候云〕理会的。〔季旅上云〕自家季旅的便是。奉着俺老爷言语。着我请董太师。可早来到府门首。左右报复去。道有王司徒差官季旅在于门首。〔祗候做报科〕〔董卓云〕着他进来。〔祗候云〕着过去。〔见科董卓云〕季旅。你来怎么。〔季旅云〕俺王允着季旅来请太师爷饮宴。〔董卓云〕季旅。我心中自有大事。要与众公卿计议。量你那一席酒打甚么紧。你回去与那王允老头儿道。我不要你那酒吃。〔季旅云〕太师爷。俺王允曾说来。道此酒不为他设。单请太师爷要商议大事哩。〔董卓云〕哦。原来要请我商议大事。季旅。你先回去。我随后便来也。〔季旅云〕理会的。出的府门来。不敢久停久住。回老爷的话去。〔下〕〔董卓云〕季旅去了也。令人。安排车驾。亲到王允宅上赴宴走一遭去。〔做暗笑科云〕若是酒筵间有些好歹。就将这老匹夫结果了罢。〔下〕〔正末领祗候上云〕老夫王允。差季旅往太师府中请董卓去了。想那老贼这早晚敢待来也。〔唱〕
　　【正宫端正好】仗才能。凭谋量。不须动阔剑长鎗。无非是偎红倚翠如屏障。早摆设的都停当。
　　【滚绣球】炉焚着宝篆香。酒斟着玉液浆。奏笙歌乐声嘹亮。今日个画堂中别是风光。虽然是锦绣乡。暗藏着战斗场。则争无虎贲郎将。玳筵前拥出红妆。我只待窝弓药箭擒狼虎。布网张罗打凤凰。不比寻常。
　　〔季旅上云〕自家季旅的便是。适纔请了太师。回俺老爷的话去。〔做见科〕〔正末云〕季旅。你请董太师如何。〔季旅云〕奉老爷的言语。去请董太师。他初意甚是不喜。见说商议大事。他的面色就转过来了。说道。你先去。我随后便来也。〔正末云〕季旅。你到门外觑者。远远的望见太师头踏。快来报复我知道。〔季旅云〕理会的。〔董卓引李儒李肃卒子上诗云〕王家设宴莫猜疑。就里机关我自知。若有半声言不合。踹平宅第作污池。某乃董太师是也。今日王允请某饮酒。众将就屯军在门首者。〔众应科〕〔季旅慌报云〕报的老爷得知。有董太师来了也。〔正末云〕老夫亲自接待去咱。〔跪见科云〕有劳太师贵脚来蹅贱地。王允不及远迎。乞恕死罪。〔董卓云〕王司徒。你偌大的官职。当街里跪着。外人观看不雅。请起。〔正末云〕小官理当。王允早是今日请的太师赴宴。若迟三五日呵。太师登了九五之位。那时君臣名分。就如天地隔绝。再也不能展其僚寀之欢。故此斗胆奉邀。只望太师勿罪。〔董卓做大笑科云〕只怕老夫到不得这地位。〔正末云〕令人。与我抬上果卓来者。〔季旅做抬果桌正末递酒科云〕太师。请满饮此杯。〔董卓云〕住者。酒也要吃。话也要说的明白。你那银台门这事。准在何日。你若说的明白我便吃。〔正末科云〕禀太师。此事已有成议。不出三日矣。〔董卓云〕若只是三日。打甚么紧。司徒。将酒来。我吃我吃。〔做接饮正末再递科云〕请太师连饮三杯。做个定席酒。〔董卓三饮科云〕我观朝中公卿。有不如意者。轻则抉其眼。割其舌。重则断其头。再重则灭其族。唯有你这老头儿礼度谦恭。言词卑逊。甚合吾意。古语有云。谦谦终吉。司徒之谓也。〔正末云〕谢太师抬举。〔唱〕
　　【伴读书】见太师言分朗。教王允听明降。说道是指日当朝多兴旺。百司文武皆升赏。那其间新情旧意休偏向。愿太师福寿无疆。
　　〔董卓云〕司徒。孤家若成了大事。管着你身居极品。位列诸侯之上。〔正末唱〕
　　【笑和尚】愿太师暮登天子堂。〔董卓云〕若果有这日。李肃加为甚么官。〔正末唱〕李肃做先锋将。〔董卓云〕是了。吾儿吕布。可加为甚么官。〔正末唱〕吕布坐金顶莲花帐。〔董卓云〕这个正当。〔做笑科云〕司徒。你可要做甚么官。〔正末唱〕臣则是掌图书佐庙廊。又不曾擐甲胄战沙场。〔董卓云〕虽然如此。你可端的要做甚么官。〔正末唱〕望太师着王允做一个头厅相。
　　〔董卓云〕我道你为甚么请我。可原来则为这个官儿。打甚么紧。我若是三五日成其大事。这左丞相一定是你做。〔正末做拜谢科云〕只愿太师无忘今日之言也。令人。将酒来。〔季旅云〕酒在此。〔正末做奉酒科云〕太师。请满饮此杯。〔董卓云〕住者。这酒忒紧了。天气暄热。我身上有些困倦。暂且歇息咱。〔做盹科〕〔正末云〕季旅。太师带了酒也。传报后堂。着梅香伏侍貂蝉小姐出来。与太师打扇波。〔季旅做唤科〕〔旦儿引梅香持扇上云〕父亲。唤您孩儿有何事。〔正末云〕儿也。董卓现在前厅上带酒睡着了也。你与他打扇去。〔旦儿云〕理会的。〔打扇科〕〔正末唱〕
　　【滚绣球】油掠的■〈髟上狄下〉髻儿光。粉搽的脸道儿香。画的来月眉新样。穿的是藕丝嫩新织仙裳。若是这女艳妆。劝玉觞。殷勤的满斟低唱。十指露春笋纤长。我则要削除汉帝心头病。便是你医治奸邪海上方。不索商量。
　　〔董卓做醒科云〕呀。这般透骨的凉风。打扇的是甚么人。〔做见旦儿科云〕好女子也。似此颜色。人间少有。敢则是天仙么。好女子也。好女子也。近前来。我与你同饮几杯。〔旦儿做羞科〕〔正末背云〕这老贼兀的不中计了也。〔唱〕
　　【叨叨令】见董卓厮琅琅将酒盏躬身放。〔董卓云〕好美貌的女子。我府里虽有千数丫鬟。并无一个能及之者。怎么这老头儿有那等好的。〔正末唱〕他把那娇滴滴艳质从头相。〔董卓做扯旦儿科云〕你便近着我些。有何妨碍。〔正末唱〕见貂蝉羞答答身子儿难亲傍。〔董卓做看旦儿科云〕好女子也。〔正末唱〕那老贼涎邓邓的眼脑儿偷睛望。〔董卓云〕好女子也。你靠前些。〔正末唱〕这厮早则中计也波哥。早则中计也波哥。我推个支分厨下离了筵上。
　　〔董卓云〕我看这女子。生的有沈鱼落鴈之容。闭月羞花之貌。好女子也呵。呀。好凉风也呵。小姐。你近前来。扇的紧着。〔旦儿做摔扇科下〕〔董卓做赶科云〕王允。恰纔那打扇的可是谁家女子。〔正末云〕是王允的女孩儿。未曾许配他人哩。〔董卓云〕呀。原来是司徒的女孩儿。这等。你怎着他与我打扇。〔正末云〕古人敬客。往往出妻献子。不以为嫌。何况王允已将身许太师。岂惜一女子乎。〔董卓云〕司徒。我三五日间成其大事。则少这么一个好夫人。司徒。你若肯与了我呵。堪可两全其美也。〔正末云〕若不嫌小女残妆貌陋。愿送太师为妾。〔董卓云〕怎么说做妾。便做夫人。只怕老夫消受不起。〔顾取玉带科云〕蒙司徒许诺。敢以玉带为聘。〔正末受科云〕多谢太师。〔董卓云〕司徒。今日难同往日。既是你的令爱与了我做夫人。你久后就是国老皇丈哩。我就是你的女壻。女壻就是儿子。你就是我的父亲哩。父亲请坐。受你儿子两拜咱。〔做拜正末忙答拜科〕〔董卓云〕我有一句不揣的话。敢说么。〔正末云〕太师有何分付。〔董卓云〕你既然将女孩儿许了我。他就是我家的人了。着他再出来递一杯酒。可不好那。〔正末云〕太师分付。敢不唯命。季旅。传语后堂。快唤貂蝉小姐出来。〔旦儿上正末云〕儿也。把体面与太师递一杯酒者。〔旦儿做递酒科〕〔董卓笑云〕夫人递酒。休道是酒。便是尿我也吃。拏大锺子来。若没大锺子。便脚盆也罢。好女子。好女子。越看越越生的好。岳丈。今日难同往日。多承款待。酒已勾了。我吃不得了。看定明日是个吉辰。就送令爱过了门罢。我则在太师府里坐下。专等岳丈送夫人来。我也备一个小小席面。管待岳丈。休得错过了佳期。使我悬望。〔正末云〕既然太师看得来日是个吉日良辰。老夫倒赔三千贯房奁断送。将小女送过太师府中来也。〔董卓云〕岳丈。我听的你对堂候官说。唤什么刁舌小姐。恰纔见他说话是好好的。舌头一些也不刁。〔正末云〕不是刁舌。小字唤做貂蝉。〔董卓笑云〕公侯带的冠是貂蝉冠。令爱小字貂蝉。这是明明该做我家夫人了。〔梅香云〕俺小姐如今做了太师爷夫人。太师爷戴了平天冠。俺小姐也不叫貂蝉了。〔董卓云〕我明日在太师府里。专等岳丈送貂蝉来过门。我告回也。〔下〕〔正末云〕董卓去了也。季旅。收拾车辆。到来日傍晚。送貂蝉小姐到太师府去来。〔同下〕〔董卓领李儒李肃祗候女使上云〕李儒李肃。我昨日分付你每安排筵席。可齐整了么。〔李儒云〕齐备多时了。〔董卓云〕王司徒今日送貂蝉小姐来。与我做夫人。就急的我一夜不曾睡。早准备下拜堂过门的物件。没一些儿不停当。天色渐晚。敢待来也。〔正末领旦儿奏鼓乐上〕〔正末云〕鼓乐响着。令人报与太师知道。有王允在于门首。〔李儒做报科云〕报的太师得知。有王司徒送亲来也。〔董卓云〕快有请。〔做入见科〕〔董卓笑云〕岳丈。你不失信。我说你是个好人。如今我夫人在那里。〔正末云〕在车儿上哩。〔董卓云〕请下车来。专房。好好伏侍夫人到后堂中插戴去。〔女使出迎旦儿下〕〔董卓云〕令人。将酒来。今日难同往日。你便是我泰山岳丈。〔做递酒科云〕岳丈。请满饮此杯。〔正末云〕王允不敢。太师先请。〔董卓云〕岳丈请。〔正末饮科云〕王允饮过了。〔回酒科云〕请太师满饮一杯。〔董卓云〕将来。我饮一锺。递一锺。吃到天明也不妨。只是今晚还有些生活。容老夫改日再做筵席罢。〔正末云〕酒也勾了。王允告回。〔下〕〔董卓云〕岳丈勿罪。李儒。后堂中开宴。我与夫人吃交杯酒去来。〔同众下〕〔吕布上云〕某乃吕布是也。王司徒说道。今夜送貂蝉来与我为妻。不想到府门外。细车儿盒担鼓乐都进去了。连王司徒也不出来。莫非这老贼敢胡做么。我则在门首等着。且待王允出来。看他说甚么。〔正末上云〕那老贼回后堂中去了也。〔唱〕
　　【快活三】见董卓带春风入后堂。〔吕布做迎科云〕老宰辅。吕布在此等候多时也。〔正末云〕噤声。〔唱〕刬的你和夜月待西厢父子每都要帽光光。做出这乔模样。
　　〔吕布云〕老宰辅。你令爱原是吕布之妻。流落在你府中。昨日酒席上亲口许了吕布。今日可送进太师府里去了。是何道理。〔正末唱〕
　　【鲍老儿】你这里鼓舌摇唇说短长。则俺那新媳妇在车儿上。盼不见画戟雕鞍旧日郎。呪骂杀王丞相。枉了你扬威耀武。尽忠竭节。定国安邦。偏容他鸱鸮弄舌。乌鸦展翅。强配鸾凰。
　　〔吕布云〕老司徒。你令爱端的何处。〔正末云〕温侯不知。昨日我请太师饮酒。提你这桩亲事。太师十分大喜。道唤媳妇出来。我看看咱。老夫不合唤出貂蝉。拜了太师四拜。谁想这老贼看见貂蝉颜色。起了那一点禽兽的肚肠。今日车儿来到府门首。他就拨着许多女使。将貂蝉邀下车儿。拥入后堂去了。温侯也。枉了你是一个大丈夫。与妻子做不的个主。要你何用。那里有做公公的将媳妇儿强纳为妾。呸。兀的不羞杀我也。〔吕布云〕若是老宰辅不说。我怎生得知。这老匹夫原来行这等不仁的勾当。兀的不气杀我也。〔正末唱〕
　　【耍孩儿】觑你个吕温侯本是英雄将。则这条方天戟有谁人抵当。也曾虎牢关外把姓名扬。吓的众诸侯胆落魂亡。你本是扶持社稷擎天柱。平定乾坤架海梁。你有仁义他无辞让。怎将那连云相府。生扭做行雨高唐。
　　〔吕布云〕董卓老匹夫。好无礼也。我吕布与貂蝉。本是绾角儿夫妻。那老匹夫既认吕布为义子。岂有这等家法。〔正末云〕可知道没有这等家法。〔唱〕
　　【二煞】他敛黄金尽四方。怕没红颜满洞房。怎么禽兽般做的能淫荡。你当初把离愁泣诉华筵畔。到今日将密爱轻分半壁厢。还顾甚多恩养。便不想臣能报国。也索要夫与妻纲。
　　〔吕布云〕老宰辅且请回府去。我今夜晚间。若见了貂蝉。问他缘故。我不道的饶了那老贼哩。〔正末唱〕
　　【煞尾】虽然是女娘家不气长。从来个做男儿当自强。若要你勃腾腾怒发三千丈。则除今夜里亲见貂蝉细细的访。〔下〕
　　〔吕布云〕尀奈这老贼无礼。强夺了我貂蝉。更待干罢。如今直到后堂中。寻那老贼去。〔虚下〕〔董卓领旦儿女使上云〕我好快活也。专房。抬上果桌来。等夫人与我递一杯酒。吃个烂醉。也好助些春兴。〔旦儿做递酒董卓连饮科云〕我再饮一杯。夫人。你也饮一杯。专房。一壁厢收拾铺陈。我与夫人歇息咱。〔做睡科〕〔吕布上云〕这是老贼卧房前。怎生得貂蝉出来。我见一面。可也好也。〔旦儿云〕这老贼醉了也。我听的人说。这花园中有一个小角门儿。通着吕布的私宅。我试看咱。果然有个小角门儿。我推开这门来。〔吕布云〕这来的莫不是貂蝉么。待我叫他一声。貂蝉。〔旦儿云〕兀的不是奉先。〔做见科吕布云〕兀的不是貂蝉。〔旦儿云〕吕布。羞杀我也。我的车儿来到你私宅门首。被太师着许多人将我邀进府中去。那里有公公纳媳妇的道理。奉先。你是个男子汉。顶天立地。噙齿戴发。与老婆做不的主。要你何用。呸。你羞么。〔诗云〕我是年少青春一女流。今番说与你因由。纵然掬尽西江水。呸。难洗今朝脸上羞。〔吕布云〕妻也。这事我尽知道了。转过这角门儿。那壁是我宅子。咱两个说话去来。〔董卓做醒科云〕夫人夫人。可怎生不见夫人。他往那里去了。〔做寻科云〕呀。这小角门可怎生开着。这壁却是吾儿吕布的私宅。我试寻咱。夫人那里。〔旦儿云〕奉先。兀的不是老贼来了也。〔吕布云〕不妨事。我躲在这影壁边。听他说甚么。着这老贼吃我一拳。〔董卓云〕夫人。你可怎生到吕布宅里去。莫非这畜生敢来调戏你么。〔做见科云〕元来这畜生在这里。吕布。我不杀你。誓不姓董。〔吕布做打董卓科云〕着打倒这老贼也。不中。我索走走走。〔下〕〔董卓做倒〕〔旦儿忙扶起董卓科云〕哎呀。这畜生打死我也。李肃安在。〔李肃上云〕太师呼唤李肃。有何分付。〔董卓云〕李肃。可柰吕布这畜生无礼。公然来调戏我的夫人。被我撞见。他倒把我一拳打倒在地。他走了也。你与我拏那畜生去。小心在意。疾去早来。〔李肃云〕得令。怎么有这等事。我如今擒拏吕布走一遭去。正是恨小非君子。无毒不丈夫。〔下〕〔董卓云〕李肃拏这畜生去了也。不怕这畜生不来。夫人。我浑身跌得疼痛。你好生扶着我回后堂中去。〔旦儿云〕幸得太师早来。不曾被那厮点污。太师且自保重者。〔做扶下〕
　　〔音释〕
　　当去声　将去声　屯音豚　擐音患　养去声　兴去声
　　第四折
　　〔李肃戎装上诗云〕太山顶上刀磨缺。北海波中马饮枯。男儿三十不遂意。枉做堂堂大丈夫。某乃白袍李肃是也。王允将貂蝉许了俺太师做夫人。谁想吕布这畜生窥见美色。公然敢来调戏。他被俺太师撞破。他倒打上一拳。逃走去了。没些尊卑。端的情理难容。如今太师着我披袍贯甲。插箭弯弓。务要擒拏吕布。以雪其恨。不免沿路尾着他马迹追赶去来。〔下〕〔正末上云〕老夫王允。设此连环之计。未知如何也呵。〔唱〕
　　【双调新水令】空着我两头三面用心机。则为这汉江山有人希觊。偏生的铜壶传漏永。皓月上窗迟。彻夜徘徊。睡不到眼儿内。
　　〔云〕这早晚夜半也。可怎生无个信息来。〔唱〕
　　【驻马听】董太师燕约莺期。欢喜杀肉重千斤新女壻。吕温侯鸾孤凤只。烦恼杀情分两处旧娇妻。貂蝉女泪珠儿滴满了凤凰杯。吕温侯怒风儿吹散了鸳鸯会。因此上自惊疑。则怕那一枝泄漏春消息。
　　〔吕布上云〕俺吕布一拳打倒那老贼。他必然差人来拏我。俺且躲在王司徒府中。与他商议。务要杀了那老贼。夺回貂蝉。纔称我平生之愿。这是司徒府门首。待我唤咱。开门来。开门来。〔正末云〕这唤门的好似吕布的声音。这厮敢中计也。〔唱〕
　　【步步娇】猛听的门外人声自惭愧。若不是中了咱家计。怎这等厮琅琅连扣击。〔再做听科唱〕现如今夜静更阑是阿谁。忙出去问真实。〔云〕我开开这门。看是谁咱。〔吕布云〕老宰辅。是您孩儿吕布。〔正末唱〕则见他气丕丕的斜倚着门儿立。
　　〔云〕温侯。请入家里来说话。这早晚为何事到此。〔吕布云〕老宰辅。因为那老贼不仁。被吕布一拳打倒了也。特来和老宰辅说知。似这等奸臣贼子。要他何用。不若商量一个计策。使我吕布得报此雠。〔正末唱〕
　　【胡十八】据着我王允的心。怎不替你个奉先气。枉了你厮帮助。厮扶持。普天下不似那个老无知。行这般所为。驴马的见识。这便是出气力。出气力落来的。
　　〔吕布做愤怒科云〕我如今一不做。二不休。这老贼必死于吕布之手。〔正末云〕奉先且不要发恼。再慢慢的商议波。〔李肃上云〕某李肃奉太师的将令。着我擒拏吕布。一路尾着他追来。这是王允的私宅。想是他躲在这里。我试唤门咱。司徒。开门来。开门来。〔吕布云〕老宰辅。兀的不是李肃唤门哩。必然那老贼着他来拏我。怎生是了。〔正末云〕不妨事。你且躲在壁衣后面。待我开门去。〔做出见科〕〔李肃云〕王司徒是何道理。你的女孩儿送与太师。便则与太师。若与吕布。便则与吕布。怎么不明不白。着他父子每胡厮闹了一夜。被吕布一拳将太师打倒在地。半晌爬不起来。如今奉太师的命。着我领兵擒拿吕布。一路赶着。见他进你这宅子里来了。你快快献出来。休要庇护他。莫说太师了不得着恼。便是我李肃也不道的饶了你这老头儿哩。〔正末云〕将军息怒。我想你祖公公李通。也曾在云台门聚二十八将。渐台上诛了王莽。扶立起后汉一十二帝。到今二百余年天下。多亏了你那祖公公李通将军。你本是忠臣之后。怎生在那贼臣手下。久后担着万代臭骂。可不连你那祖公公李通忠孝之名。都沾污了。想貂蝉原是吕布之妻。董卓见他生得有些颜色。强要纳他为妾。将军。若是你的妻子董卓也强夺了。你可意下如何。〔李肃云〕老司徒。你若不说。我怎得知道。原来是这老贼无耻。倒是吕布兄弟还容忍得过。若我白袍李肃呵。杀了那老贼多时也。如今吕布兄弟在那里。待我助他一臂之力。同杀那老贼去。〔正末云〕温侯。你此时还不出来。待要怎的。〔吕布做出见拜科云〕哥哥。你兄弟险气杀了也。〔李肃做扶起科云〕兄弟。原来是这老贼无礼。我助你一臂之力。同杀那老贼去。〔正末云〕将军既有此心。可随我同见圣人去来。〔同下〕〔杨彪领卒子上云〕老夫杨彪是也。只为董卓专权。谋迁汉室。着老夫昼夜踌躇。无计所出。这几日连王司徒也不见来。好是烦恼人也。〔正末同吕布李肃上云〕此间是杨太尉门首。令人报复去。道有王司徒要见。〔卒子做报入见科〕〔杨彪云〕司徒。这等慌慌促促而来。却是为何。〔正末云〕今有吕布李肃。共肯出力擒拿董卓。老夫特来和老太尉计议。二位将军现在门外。〔杨彪云〕既如此。何不请进。〔吕布李肃做入见科〕〔杨彪云〕难得二位将军有如此忠义之心。若肯扶助汉家。擒拏董卓。小官即当奏知圣人。自有加官重赏。〔李肃云〕告老太尉得知。俺吕布兄弟将董卓打上一拳。已做骑虎之势。不两立了。但是董卓威权太盛。满朝中那一个不是他爪牙心腹。此举若非万全。反取其祸。老太尉当与司徒作速定计。如迅雷一发不及掩耳。方能成事。我两个无过是一勇之夫。但有出力去处。自当效命。生死不辞。〔杨彪云〕将军说的极是。吾与司徒已有密计了。请先到银台门下藏伏。只等宣出诏书。二位将军便一齐向前。诛讨汉贼。则莫大之功成。不朽之名立矣。〔李肃同吕布先下〕〔杨彪云〕喜得吕布与董卓有隙。岂非天败。只是银台门授禅的事。须要着人去迎请董卓入朝。还该着那一个官儿去纔好。〔正末云〕必须蔡邕学士去。此贼纔不生疑。〔杨彪云〕是。令人快请蔡邕学士来者。〔卒子云〕蔡学士有请。〔蔡邕上诗云〕自小生来好抚琴。高山流水号知音。当时不见螳螂事。错怪东君有杀心。小官蔡邕是也。杨太尉着人相请。须索走一遭去。〔卒子做报科〕〔蔡邕见云〕二位大人召小官来。有何事也。〔杨彪云〕今日特奉密诏。着学士迎请董卓入朝授禅。若得赚入朝门。擒拏了董卓。学士之功。非同小可。〔蔡邕云〕大人放心。小官凭三寸不烂之舌。说董卓入朝。必无他阻。只要二位大人小心着意。共立大功便了。〔正末云〕且喜蔡学士肯去迎请董卓。吾等即当奏知圣人。颁下诏书。不可迟也。〔同杨彪下〕〔蔡邕做行科云〕蓦过长街。转过短陌。此间是太师府门首。我索唤门咱。门里有人么。〔董卓引李儒祗候上云〕李儒。是谁唤门哩。〔李儒做听科云〕是学士蔡邕唤门。〔董卓云〕是蔡邕唤门。李儒开了这角门儿。着他入来。〔李儒云〕我开开这门。学士请进。〔做见科〕〔董卓云〕蔡邕。此一来为何。〔蔡邕做跪科云〕禀上太师。今日是黄道吉日。满朝众公卿都在银台门。敦请太师入朝授禅。〔董卓做笑科云〕好好好。我也有这一日。学士。你是第一功。令人。将朝服来。〔李儒做看朝服科云〕今日不可入朝。这朝服都被虫鼠咬坏了也。若入朝。必然不利。〔董卓云〕蔡邕。我不入朝去了。我这朝服遍身都着虫鼠咬坏。恐不中么。〔蔡邕云〕太师。此乃是鼎新革故。欲换衮龙袍耳。〔董卓云〕蔡邕。你是我心腹之人。言者当也。我到银台门内。便当换了衮龙袍。要那旧朝服何用。蔡邕说的是。李儒说的不是。令人。开了中门者。〔李儒做看科云〕太师。今日不可出门。被蜘蛛罗网罩定府门内外。此一去恐遭罗网之灾。〔董卓云〕蔡邕。我不去了。这其间必然有甚么诈伪。故见此不吉之兆。〔蔡邕云〕太师。这也唤做鼎新革故。若到的银台门登了宝位。便当遮罗天下。这一座私宅也不要他了。〔董卓云〕学士说的是。李儒说的不是。令人。与我辆起车来。〔李儒做看云〕呀。怎么驷马车折其一轮。此事大不利。太师。今日不可登车。这一去敢有去的路。无有来的路也。〔蔡邕云〕太师到的银台门。众公卿接着。便乘五辂之车。何止驷马。这个也唤做鼎新革故。〔董卓云〕学士说的是。李儒说的不是。若敢再言。必当斩首。〔李儒云〕罢罢罢。我百般的阻当。不肯听从。你此一去必遭丧身灭族之祸。那其间休说李儒不曾谏你。〔做叹科云〕你的事败。我也要这性命做甚么。就今日辞别了太师。不如撞车而死。免遭贼人之手。〔做撞死科〕〔下〕〔祗候报云〕报的太师得知。有李儒撞车而死也。〔董卓云〕嗨。李儒撞车死了。李儒孩儿也。你好没福。你好没福。〔做行科云〕蔡邕。来到朝门之外。怎么不见百官接驾。〔蔡邕云〕文武百官都在银台门里接待哩。〔董卓云〕这等。我下了车。步行进银台门去。〔蔡邕云〕蔡邕先去报知。领大小官员出来迎接也。〔董卓云〕你说的是。你说的是。〔蔡邕云〕我入的这门来。令人。关上门者。〔下〕〔董卓云〕可怎生蔡邕进去。将门倒关上了。此事有变。我且回去。〔正末同杨彪蔡邕领卒子上〕〔正末云〕兀那贼臣董卓。你那里去。你知罪么。〔董卓云〕兀那王允。我有何罪。〔正末云〕蔡邕。你高高的读那诏书。贼臣听者。〔蔡邕读诏书科云〕皇帝诏曰。朕以凉德。忝嗣丕基。常陨坠是惧。往者大将军何进谋除阉宦。妄召贼臣。遂拥兵入朝。窃弄威柄。朕实悔悼于厥心。幸赖祖宗之灵。天殛其恶。可着焚尸通衢。以警中外。其余徒党。咸赦勿问。故兹诏示。〔董卓云〕这事不中。只索逃命。走走走。〔李肃领卒子上云〕兀那老贼。走那里去。吃我一鎗。〔董卓云〕好李肃。好李肃。你怎敢刺我。吾儿吕布安在。〔吕布冲上云〕老贼休走。吃我一戟。〔吕布做刺董卓跌倒科云〕呸。好悔气。遇这等两个孝顺儿子。一发连夫人貂蝉也着他拏绳子来捆缚了我罢。〔李肃吕布做绑董卓科〕〔杨彪云〕今日诛了董卓。保安了汉室江山。多亏了老司徒的妙计也。〔正末唱〕
　　【鴈儿落】他下的你下的。你有义他无义。人无害虎心。虎有伤人意。
　　〔杨彪云〕那董卓自谓威权在手。觑得汉家天下。旦夕可图。岂知有这今日。〔正末唱〕
　　【得胜令】方信道天网自恢恢。业重祸相随。他认做威福长堪假。怎知道江山不可移。今日个燃脐。也是他自做下滔天罪。我和你扬眉。不枉了舍残生救主危。
　　〔杨彪云〕今日此举。若非司徒定计。岂能成功。小官即当奏知圣人。重加封赏。〔正末云〕托赖天子洪福。王允何功之有。〔唱〕
　　【挂玉钩】这都是天地神灵暗护持。因此上感动的英雄辈。〔杨彪云〕我想董卓倚恃吕布。结为养子。怎么就肯归顺朝廷。共讨此贼。却是为何。〔正末唱〕谁承望义女貂蝉正是吕布妻。他不合相调戏。〔杨彪云〕这事我已尽知了。但吕布一个便要报雠。那李肃也是董卓的养子。为何都肯顺俺。〔正末云〕那董卓为貂蝉之故。差李肃擒拏吕布。到我府中。被我把几句忠义的说话激发他。连李肃也不忿其事。因此拔刀相助。得成大功。皆二人之力也。〔唱〕吕布有盖世威。李肃有冲天气。若非他归顺了皇朝。谁与咱剿灭这奸贼。
　　〔杨彪云〕既如此小官便当奏知圣人。叙功行赏者。〔下〕〔蔡邕云〕当日蔡邕曾说来。道这董卓必死于吕布之手。若要离间他父子。必用美女连环之计。不知老司徒可还记得否。〔正末云〕果然如学士所料。〔唱〕
　　【水仙子】元来那风道人掷布本仙机。蔡学士你为谋蚤预知。董太师果断送在连环计。吕温侯有胆力。如今个杨太尉奏上丹墀。〔杨彪上云〕你众官望阙跪者。听圣人的命。〔正末同众跪科〕〔杨彪云〕桌本关西一武骑。自恃雄豪足盖世。亲提健卒入朝来。眼底全无汉皇帝。揽权擅威行不道。纳用子妻如狗彘。腹心牙爪尽崩离。已知此虏为天弃。即今斩首银台门。焚尸长安正厥罪。蔡邕学士多智谋。往来其间用游说。特加礼部侍郎衔。兼掌中书知诰制。吕布讨贼建首功。封王出镇幽燕地。其妻貂蝉亦国君。随夫之爵身荣贵。李肃曾是卓家奴。晚能自拔来归义。可以骠骑大将军。仍领羽林作环卫。老臣王允怀主忧。当筵巧使连环计。是用报卿左丞相。与国同休永无替。〔众谢恩科〕〔王允云〕臣允老矣。恐不能久在朝端。扶助主上。〔唱〕愿圣主千年寿。保皇家万代基。容王允可便拂袖而归。〔众下〕
　　〔音释〕
　　觊音记　只张耻切　击巾以切　实绳知切　立音利　识伤以切　力音利　的音底　辂音路　阉音腌　殛音急　贼则平声　骑去声　说音税
　　题目　银台门诈传授禅文　
　　正名　锦云堂暗定连环计
　　锦云堂暗定连环计杂剧终

《元曲选》　李云英风送梧桐叶杂剧　（明）臧晋叔 编
　　李云英风送梧桐叶杂剧　　（元）无名氏 撰
　　●李云英风送梧桐叶杂剧目录
 
　　楔子 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　任继图天配凤鸾交　正名　李云英风送梧桐叶 
　　楔子
　　〔冲末扮任继图引正旦李氏上云〕小生姓任名继图。字道统。本贯西蜀人也。浑家姓李名云英。乃故丞相李林甫之孙女。小生攻习诗书。兼通武艺。有同堂朋友哥舒翰。守御西蕃。遣使临门。取小生参赞军事。小生则索走一遭去。浑家。你在家中权时过遣。我到彼处建立功业。博得一官半职。还来与你同享富贵。有何不可。〔正旦云〕男儿。你去。不争目今安禄山作乱。人不顾生。倘有不测。教妾一身。如之奈何。〔任继图云〕浑家不知。自古修文演武。取功名于乱世。终不然恋酒贪花。堕却壮志。从来道。学成文武艺。货与帝王家。那时称我平生之愿。腰金衣紫。荫子封妻。荣显乡闾。也是好事。浑家休得阻当。小生便索登程也。〔正旦云〕男儿既然坚意要去进取功名。一路上小心在意者。〔唱〕
　　【仙吕赏花时】两泪流红翠袖斑锦被分香凤枕闲。无计锁雕鞍。江空岁晚。何处问平安。〔同下〕
　　第一折
　　〔外扮牛尚书同张千上云〕老夫尚书牛侩孺是也。从天子幸蜀。有一女子李云英。乃李林甫孙女。被军中所掳。他说原有夫主。老夫收留在家。夫人每每劝我纳为侍妾。老夫想来。冠至敝不可弃之于足。履虽新不可加之于首。此女相门之家。纳之为妾。此心安忍。因此认为义女。教俺亲生女孩儿金哥拜为姐姐。就学他针指女工。待云英家信通时。还他夫妇完聚。若他丈夫没了。就与他嫁个良壻。岂非阴隲。今日俺夫人大慈寺中烧香去。左右。收拾轿马。一同小姐随侍夫人走一遭去来。〔下〕〔正旦引梅香上云〕妾身丈夫任继图。前往西蕃。进取功名。自他去后。有安禄山作乱。陷了长安。天子幸蜀。妾身被军中所掳。幸得牛尚书收买妾身。留养府中。以为义女。教他女孩儿拜妾身为姐姐。虽是坐享富贵。则夫妇分离。不知音耗。这烦恼如之奈何。目今春间天道。花柳争妍。对此美景良辰。越添离别之苦也呵。〔唱〕
　　【仙吕点绛唇】镜破钗分。粉消香褪。萦方寸。酒美花新。总是思家恨。
　　【混江龙】韶华将尽。三分流水二分尘。闷恹恹人闲白昼。静巉巉门掩青春。白鹦鹉频传花外语。锦鸳鸯将避柳边人。啭晓日莺声恰恰。舞香风蝶翅纷纷。映楼阁青山隐隐。漾池塘绿水粼粼。过节序偏增感叹。对莺花谩自伤神。桃似火。草铺茵。歌声歇。笑声频。则为我眼中不见意中人。因此上今春不减前春闷。流泪眼桃花脸瘦。锁愁肠杨柳眉颦。
　　〔云〕当日妾身不合容他去了。致有今日也呵。〔唱〕
　　【油葫芦】悔杀当初不自忖。轻将罗袂分。今日个锦笺无路托鸿鳞。我如今瘦岩岩腰灭罗裙褪。他那里急煎煎人远天涯近。昨日是秋。今日是春。叹光阴有尽情难尽。无计觅行云。
　　【天下乐】可正是一样相思两断魂。青也波春。断送了人。叹孤身恰如飞絮滚。虚飘飘离乱人。孤另另多病身。对轻风憔悴损。
　　【那咤令】琼梳插绿云。显青天月痕。湘裙荡晓云。污春衫酒痕。鲛绡翦素云。揾啼妆旧痕。打叠起心上愁。拽扎起眉尖恨。虽则是强点朱唇。
　　〔梅香云〕姐姐。快来着些。〔卜儿扮老夫人上〕〔正旦云〕母亲。您孩儿到也。〔行科〕〔唱〕
　　【鹊踏枝】随侍着母亲。去游春。列两行侍妾丫嬛。簇拥定绣毂雕轮。虞候们行得来大紧。早来到耸青霄金碧山门。〔虚下〕
　　〔任继图上云〕小生任继图。自参哥舒翰军事。离家不久。安禄山作乱。残破京师。天子幸蜀。小生家眷存亡。未知下落。每日愁思。今安禄山被擒。天下大定。至尊还京。小生方得还家。今往大慈寺过。权且歇马。约着友人花卿之子花仲清。来此同游。怎么还不见来。小生见佛殿在侧粉。壁光净。口占一词。词寄木兰花慢。以写思家离别之怀。〔做写科词云〕等闲离别。一去故乡音耗绝。祸结兵连。娇凤雏鸾没信传。落花风絮。杜鹃啼血伤春去。过客愁闻。伫立东风欲断魂。小生不留姓字写了出门。还候花仲清咱。〔下〕〔卜儿同正旦上云〕点上灯烛来。待我烧香也。〔正旦出佛殿做行廊下科云〕前面行的那秀才。看他模样。好与我男儿一般。向我前试认咱。〔任继图云〕我寻花仲清去来。〔正旦唱〕
　　【寄生草】是何处风流客。谁家年少人。他转回廊忙把身躯褪。我隔雕栏不敢题名问。他出山门不肯回头认。莫不是游仙梦里乍相逢。多管是武陵溪畔曾相近。
　　〔云〕俺母亲等去烧香。索去点上灯烛来。〔做点灯科云〕请夫人上香。〔做见诗科〕〔唱〕
　　【金盏儿】字体草连真。词句煞清新。包藏着四海三江闷。走龙蛇笔阵起烟云。〔带云〕莫不是我男儿么。〔唱〕看时频滴泪。读罢暗消魂。可恰纔题句客。兀的不傒幸杀断肠人。
　　〔带云〕这字体好似俺男儿的。〔唱〕
　　【醉中天】这书学宗秦汉摹唐晋。这笔阵流三峡扫千军。好与俺男儿字逼真。一点画从头儿认。字法儿不差了半分。既传芳信。不题名却为何因。
　　〔云〕虽然如此。天下人写的字多有一般的。未审是与不是。索和一首。若是俺丈夫见了。必寻我也。我试写在此咱。〔唱〕
　　【从庭花】捻霜毫诉事因。别夫君又几春。思往事浑如梦。恨不的上青山。便化身。拂绰了壁间尘。〔云〕我依着他韵。也做一首咱。〔唱〕待酬前韵。两三行字体匀说当年夫妇恩。愿儿夫亲见闻。任傍人胡议论。
　　【青哥儿】也是我一言一言难尽。泼残生进退进退无门。恰便似月待圆花待春。想当日阮肇刘晨。采药寻真。花雨香云隔。断凡尘。尚兀自笙歌迎入画堂春。他也有姻缘分。
　　〔云〕写完了。试念咱。〔词云〕临岐分别。一旦恩情成断绝。烽火相连。鴈帖鱼书谁与传。身如柳絮。沾泥不复随风去。杜宇愁闻。啼断思乡怨女魂。〔卜儿云〕殿上烧香咱。〔卜儿上正旦写词怒科云〕云英。你是裙钗女流之辈。何故赓和他人词章。岂不出丑。〔正旦云〕母亲。孩儿见此词与俺丈夫任继图写的无异。以此和一首在后面。倘若真个是俺男儿。他必来寻妾身也。〔唱〕
　　【赚煞】听孩儿诉衷情。休嗔忿。〔卜儿云〕你是个女孩儿。题诗恐怕旁人耻笑。〔正旦唱〕有甚他每笑哂。非是荒淫惹外人。〔卜儿云〕你题甚诗。〔正旦唱〕这词又不是道春情子日诗云。暗伤神。雨泪纷纷。低首无言听处分。〔卜儿怒云〕虽然如此。你是女子。赓和他人词章。是何体面。〔正旦云〕母亲息怒。孩儿再不敢了也。〔唱〕则今日从朝至昏。不离分寸。酩子里向晚妆楼目断楚台云。〔同下〕
　　〔音释〕
　　隲音执　褪吞去声　巉初衔切　粼音邻　颦音频　行音杭　峡音狎　肇音兆　赓音京　酩音茗
　　第二折
　　〔外扮花仲清上云〕小生乃节度使李光远手下偏将花卿之子花仲清是也。从小随父亲习学兵法。自诛逆贼段子章。累建大功。朝廷不蒙重用。以此闲居。小生有友人任继图。此人乃饱学才子。因哥舒翰请他参赞军事。不意禄山作乱。回至家中。妻子被掳。家计一空。此人发志。与小生至此。同应科举。适间同至邮亭。小生马要饮水。以此落后了。只索纵马赶他去咱。〔下〕〔任继图上云〕小生任继图。到此大慈寺中歇马。壁间写下一词释闷。回至家中。妻女已被掳去。不知存亡。小生想来夫妻会合聚散。自有定数。愁之何益。目今朝廷开文武科场。凭着我胸中万卷文章。且鏖战一番。若得一官半职。以显父母。岂不美哉。适同友人花仲清约至此寺中。借　禅房安下候选。待之久矣。不见他来。且往禅房下安歇去。咱〔下〕〔正旦同小旦引梅香上云〕秋风飒飒。落叶飘飘。秋间天道。刮起这般大风。越感动我思乡烦恼妹子你看是好大风也呵。〔唱〕
　　【正官端正好】荐新凉。消残暑。落行云顷刻须臾。翻江搅海惊涛怒。摇脱秋林木。
　　【滚绣球】荡岸芦。撼庭竹。送长江片帆归去。动羣山万籁喧呼。他飜手云。覆手雨。没定指性儿难据。乱纷纷败叶凋梧。则为你分开丹凤难成侣。吹断征鸿不寄书。使离人感叹嗟吁。
　　〔云〕妹子。这风有贵贱大小。〔小旦云〕姐姐。这风怎么有贵贱大小。〔正旦唱〕
　　【倘秀才】有一等入椒桂穿洞房的似大王般敬伏。有一等扬腐儒起陋巷的以庶民比喻。他也曾感动思乡汉高祖。催张翰。忆莼鲈。休官出帝都。
　　〔小旦云〕姐姐这风真个大哩〔正旦唱〕
　　【滚绣球】卷三层屋上茅。度几声砧上杵。飕飕飕吹散了一天烟雾。送扁舟飘荡江湖。破黄金菊蕋开。坠胭脂枫叶舞。向深山落花满路。去时节长则是向东南巽位藏伏。入罗帏冷清清勾引动怀怨闺中女。渡关河寒凛凛徯落杀思归塞下夫。惊起老树啼乌。
　　〔做风吹梧叶科正旦拾叶云〕妹子。你看怎生风吹一片叶子来。我与你将描笔儿写一首诗在上。天若可怜。倩这大风吹这叶儿上诗到家。教俺丈夫知我音耗咱。〔小旦云〕姐姐。这千山万水。怎能勾到那里也。〔正旦题诗科诗云〕拭翠敛蛾眉。为郁心中事。搦管下庭除。书作相思字。此字不书名。此字不书纸。书在秋叶上。愿逐秋风起。天下有情人。为我相思死。天下薄情人。不解相思意。有情与薄情。知他落何地。〔做手拈叶子对天祝告科云〕风呵。可怜见妾身流落他乡。愿借一阵知人心解人意慈悲好风。吹这叶子到俺儿夫行去。〔唱〕
　　【倘秀才】风呵你略停止呼号怒容咱告覆。暂定息那颠狂性听咱嘱付。休信他刚道雌雄楚宋玉。敢劳你吹嘘力。相寻他飘荡的那儿夫。是必与离人做主。
　　〔云〕风呵。你是必听我分付来。〔唱〕
　　【呆骨朵】你与我起青苹一阵阵吹将去。到天涯只在斯须。休恋他醉琼姬歌扇桃花。休摇动搅离人空庭翠竹。休入桃源洞。休过章台路。递一叶起商飙梧叶儿。恰便似寄青鸾肠断书。
　　〔云〕风。呵兀的不傒幸杀人也。方纔撼山拔树。飞沙走石般起。投至央及你。可倒定息了。我想来。天意多管是嘱付不到。你不肯吹这叶子去。只索再嘱付你咱。〔唱〕
　　【叨叨令】你管他送胡笳声断城头暮。休道他搅旌旗影动边城戍。休恋他逐歌声罗绮筵前舞。休从他传花信桃李园中入。你是吹来也么哥。是吹来也么哥。直吹到受凄凉鳏寡儿夫行驻。
　　〔云〕你看。一阵大风起也。〔唱〕
　　【伴读书】顺手儿吹将去。一叶儿随风度。刮马儿也似回头不知处。谢天公肯念俺离人苦。飘然有似神灵助。旋起阶除。
　　【笑和尚】忽忽忽似神仙鸣佩琚。飕飕飕似列子登云路。疎疎疎■〈王吉〉玎珰檐马儿声不住。嗤嗤嗤鸣纸窗。吸吸吸度天衢。刷刷刷坠落斜阳暮。
　　〔云〕四季之中。风虽一般。中间有各别处。妹子。你听我说这四季风与你听咱。〔唱〕
　　【三煞】到春来向楼台度歌声轻敲檀板黄金缕。入庭院扇和气香引琼浆白玉壶。园花鸣条。溪河解冻。柳叶青摇。桃蕚红舒。花飞锦机。草偃青苔。梅落琼酥。帘垂槛曲。寒料峭透罗厨。
　　〔小旦云〕姐姐。这夏天风可是如何。〔正旦唱〕
　　【二煞】到夏来竹床枕簟凉生处。茶罢轩窗梦觉余。波皱鱼鳞。扇摇蝉翼。香袅龙涎。帘漾鰕须。水面相牵荷蔕。池头远递莲香。波心摇落荷珠。凉生院宇。送微雨出云衢。
　　〔小旦云〕这秋冬可是怎生。〔正旦唱〕
　　【煞尾】到秋来啾啾响和蛩吟絮。飒飒吹斜鴈影孤。感动秋声八月初。彩扇题诗班婕妤。对景悲秋宋大夫。江上纷纷折败芦。田内潇潇偃禾黍。则送流萤入座隅。积渐雕零岸柳疎。荏苒荷盘老柄枯。飘尽丹枫落井梧。女怨凄凉滴泪珠。悲向晚窗忆征旅。到冬来羊角呼号最狠毒。走石飞沙满路途。透入毡帘酒力徂。寒助冰霜透体肤。袅尽清香冷篆垆。凛冽严凝挂冰筯。刮面穿衣怎遮护。四季中间无日无。惟有秋深更凄楚。怎当他协和芭蕉夜窗雨。〔同下〕
　　〔音释〕
　　鏖袄平声　木音暮　撼含上声　竹音主　籁音赖　伏房夫切　莼音淳　飕音搜　塞音赛　搦女角切　覆音府　玉于句切　飙音标　入如去声　鳏音关　旋去声　吸音喜　曲丘雨切　峭音肖　蛩音穷　荏任上声　苒音冉　毒东卢切
　　第三折
　　〔任继图上云〕恰纔迎候友人花仲清。至邮亭徘徊半晌。尚不见来。不免在寺中消遣去咱。〔入廊下见叶科云〕这里怎生有一片叶子从空飞将下来。我拾起来看波。〔做拾叶科云〕多管是那一个知我失了浑家。故作此诗。想天与姻缘。夫妻必有完聚的日子。我且上殿去游玩咱。〔做上殿看壁上和诗科云〕这诗是我昔日题下词章。又有人赓和在后。这一段姻缘。须有着落。且回禅堂中歇息去来。〔诗云〕正是牢落空门叹索居。姻缘他日竟何如。天涯游子多羁思。肠断梧桐叶上书。〔下〕〔牛尚书上云〕老夫牛僧孺是也。目今文武状元及第。这两个状元。都也生得好表人物。俺那金哥孩儿长成了。待结彩楼。等状元游街时抛绣球。接丝鞭。求取佳配。这义女云英孩儿是姐姐。索教夫人尽问他。一来看他有守志的心也无。二来先及其疎。后及其亲。礼也。索请夫人商议。夫人在那里。〔卜旦正旦小旦同上〕〔正旦云〕妾身自与儿夫分离。至今三载。音信杳无。虽在此坐享富贵。眉头心上。一点相思。甚日放的下也呵。〔唱〕
　　【中吕粉蝶儿】粉悴脂憔。闷恹恹暗伤怀抱。困腾腾划损眉梢。画堂深。朱户悄。鴈书不到。情绪萧条。影儿孤镜鸾羞照。
　　【醉春风】人去玉萧闲。云深丹凤杳。梦魂无夜不关山。何日是了。了。长则是锦被捞笼。绮窗嗟叹。书楼凝眺。
　　〔小旦云〕姐姐。母亲唤哩。须索去见来。〔见科〕〔正旦云〕母亲。唤妾身有何言语。〔卜儿云〕孩儿。唤你有句言语和你商量。趁你年少。寻个良壻与你。心下如何。〔正旦唱〕
　　【迎仙客】老尊亲错见了。失节罪难逃。妾身况兼年纪小。〔云〕我想鴈有雌雄一对。没了一个。再不入羣。永为孤鴈。〔唱〕若壻了再求壻。这是人不如鸟。母亲意下量度。〔云〕我是个相门之女。再嫁事于人。〔唱〕则恐被傍人笑。
　　〔带云〕忠臣不事二君。烈女不更二夫。〔唱〕
　　【红绣鞋】一来是先王礼教。二来是唐宰相根苗。〔卜旦云〕今日主张不从。再休后悔。〔正旦唱〕弦断无心觅鸾胶。〔卜旦云〕你敢待守丈夫的消耗么。〔正旦唱〕芳心悬玉杵。旧约在蓝桥。哎。则我个云英怎生便嫁了。
　　〔卜儿云〕父亲搭盖彩楼。教你同金哥妹子共求佳配。你是他姐姐。索先问你。若实有守志的心呵。也随的你。教你引金哥妹子登彩楼抛绣球。你心下如何。〔正旦云〕母亲言者当也。〔卜儿云〕既然如此。就劳你和金哥妹妹添妆则个。〔正旦云〕妹子添妆罢。越显的十分颜色也呵。〔唱〕
　　【普天乐】玉娉婷。新梳掠。曲弯弯柳眉青浅。香馥馥桃脸红娇。腰肢一捻轻。举止十分俏。便似画真儿描不成如花貌。有三般儿比并妖娆。〔卜儿云〕是那三般儿。〔正旦唱〕若耶溪西施戏瓢。九龙池玉环斗草。凤凰台秦女吹箫。
　　〔云〕夫人。教小姐登楼去也。〔卜儿云〕老相公。俺且回后堂中去来。〔先下〕〔正旦引小旦上楼科云〕好彩楼也呵。〔唱〕
　　【上小楼】这彩楼百尺其高。势压着南山北岳。六曲阑干。四面帘栊。一片旌旄。彩扇交。锦帐飘。金珠错落。盼望他娇滴滴袅香风玉人来到。
　　〔小旦云〕姐姐。你扶我上彩楼去来。〔做上楼科〕〔正旦唱〕
　　【幺篇】倩人扶登玉梯。似天仙下九霄。兰麝氤氲。环佩玎珰。绣幙飘飖。准备了。等待着长安年少。但不知那新状元有甚些风调。
　　〔外作鼓乐迎二状元科〕〔正末云〕我兄弟二人得了文武状元。今日夸官。这是甚么人家。结起彩楼了也。〔正旦唱〕
　　【脱布衫】喷香风扑鼻葡萄。揭青天聒耳笙箫。列翠袖金钗两行。光绰绰从人争导。
　　【小梁州】烟袅金垆宝篆烧。傍云锦衣飘。羣仙引领下青霄。忙传报。蹀躞马蹄遥。
　　〔云〕妹子。你看状元来了也。〔唱〕
　　【幺篇】雀屏银烛相辉耀。隐芙蓉绣褥光摇。重奏乐。人欢笑。六街喧闹。春色醉仙桃。
　　〔任做见正旦掉眼科〕〔正旦云〕你看这状元赴了琼林宴也。〔唱〕
　　【石榴花】状元微醉据鞍轿。猩血锦宫袍。嘶风缓辔玉骢骄。猛抬头觑着多娇。〔小旦抛绣球下科〕〔正旦云〕看绣球哩。〔任继图云〕山妻未知下落。若贪富贵。乃不义之人也。〔做不接科〕〔正旦唱〕见状元高点玉鞭梢。似踌躇待接还抛。既然他有意来推调。又索别打那英豪。
　　【斗鹌鹑】再寻个凤友鸾交。分甚么文强武弱。〔正旦看外科〕〔唱〕只要得女貌郎才。不枉了一双两好。有福分先夺春风翡翠巢。〔小旦打着花状元递丝鞭科〕〔正旦云〕妹子。后面状元接了丝鞭也。〔唱〕美姻缘天凑巧。成就了锦片前程。常则是同欢到老。
　　【耍孩儿】欢声鼎沸长安道。得志当今贵豪。小登科接着大登科。播荣名喧满皇朝。始知学乃身之宝。惟有读书人最高。宫花斜插乌纱帽。紫袍称体。金带垂腰。
　　〔末指旦云〕这个妇人。好似我的浑家。〔旦云〕这个状元好面熟也呵。〔唱〕
　　【三煞】那状元意迟迟点着玉鞭。不转睛厮觑着。〔带云〕这状元是俺男儿也呵。〔唱〕扑簌簌泪点儿腮边落。他形容好似俺亲夫壻。欲待相亲又恐错认了。不敢分明道。知他真心儿认我。莫不是有意儿相调。
　　〔各做意儿科〕〔正旦唱〕
　　【二煞】这状元慢加鞭催玉骢。那状元故徘徊将宝镫挑。我倚栏纵目频瞻眺。莫不是老天肯念离人苦。今日街头厮抹着。〔任做仔细认科〕〔正旦唱〕那状元临去也金鞭袅。他口儿里作念。意儿里斟酌。〔带云〕妹子。下去见父亲母亲去来。〔唱〕
　　【煞尾】一星星告与父母。好共歹从他窨约。那状元多是张京兆。若得相逢把黛眉扫。〔同下〕
　　〔音释〕
　　羁音基　划音画　度多劳切　掠音料　岳音耀　落音涝　萄音桃　从去声　蹀音迭　躞音屑　猩音生　辔音配　弱饶去声　巢锄昭切　着池烧切　酌音沼　窨音荫　约音杳
　　第四折
　　〔牛尚书同夫人上云〕姻缘姻缘。事非偶然。当朝有文武状元游街。教金哥女孩儿抛绣球。接丝鞭。先打着文状元。踌躇一回。把鞭梢挡住绣球。第二打着武状元。接了丝鞭。成其佳配。有义女云英。对老夫言道。文状元与他男儿一般模样。这状元觑着云英。两意徘徊。勒马相觑似。有厮认之意。彼各怏怏而回。老夫想来容易。今日是吉日良辰。取状元过门与金哥女孩儿成亲。就请那文状元为送客。席上教云英出来行礼。便知端的。左右那里。大排筵会。请状元过门者。〔做接科〕〔任继图上云〕小官任继图。一举及第。昨日武状元游街。有牛尚书家中小姐在彩楼上抛下绣球。打着小生。小生想失了浑家。未知下落。挡住绣球。策马过了。比后打着武状元。成其姻眷此日小生望见楼上一女子。好似小官失了的浑家。此女亦觑着小生。眷恋不已。四目相盼。各有厮认之意。想他是牛尚书府第。不敢造次。又恐错认。今日荷蒙尚书请小官为送客。伴着花状元。左右。接了马者。〔正旦上云〕今日金哥妹子成亲。状元过门。父亲唤妾身行礼相见。索走一遭也呵。〔唱〕
　　【双调新水令】华堂褥隐绣芙蓉。似锦妆成桃源仙洞。这状元簪花在玉殿前。那状元折桂在月宫中。孔雀屏风。今日个已高中。
　　【驻马听】和羽流宫。一派笙歌彻太空。烹龙炮凤。满堂罗绮蔼香风。想当初云英不到广寒宫。裴航空作游仙梦。只今日蓝桥路不通。玄霜玉杵成何用。
　　〔正旦与任见科〕〔背云〕这个状元。好似俺男儿也。〔唱〕
　　【乔牌儿】都只在嫣然一笑中。偷把幽情送。他含颦不语把肩儿竦。推将宝带松。
　　〔任继图低问云〕浑家缘何在此。〔正旦云〕原来果然是我丈夫。〔唱〕
　　【沉醉东风】为兵戈担惊受恐。折夫妻断梗飘蓬。泣枕鸳。悲衾凤。谁知道这搭儿重逢。犹道相看是梦中。捱了些凄凉万种。
　　〔牛尚书怒云〕状元。你是个读书人。怎生不知礼。小女乃裙钗女流。与你有何亲故。〔任同旦跪科云〕小生自往西蕃。安禄山作乱。残破京师。浑家李氏被掳。不知去向。秋间在大慈寺中安下。以待科举入场。在壁间吟和词章。是浑家所作。小生又于廊下拾得梧桐叶儿。叶上有诗一首。亦是浑家所作。小生锦囊收贮。常揣在怀内。不料今日荷蒙相公收留在宅上。此恩难报也。〔牛尚书问正旦云〕缘何你去寺中吟和词章来。〔正旦云〕我跟随母亲烧香去来。见壁上字体似男儿所作。以此吟和来。〔牛尚书云〕梧叶上的诗有么。〔正旦云〕曾有来。〔任继图云〕因何至此。〔正旦唱〕
　　【川拨棹】想当日恨冲冲。乱离间家业空。浪迹浮踪。水远山重。逃命出鎗尖剑锋。谢大恩人厮敬重。
　　〔牛尚书云〕你是女子。何故题诗在梧叶上。况这深沉院宇。谁与你寄将出去。那时你又不知状元下落。中间岂无别情。〔正旦唱〕
　　【七弟兄】当日正女功。手挦着绣绒。画楼中。忽闻听远院琴三弄。离鸾别凤恨匆匆。泪双垂把不住乡心动。
　　【梅花酒】倚栏杆数断鸿。起阵狂风。吹落梧桐。飘入帘栊。手亲题一首诗。写离恨在其中。为家乡信未通。题诗罢告天公。替鴈帖当鱼封。风卷起入长空。任南北与西东。
　　【收江南】呀。我则道风吹一去杳无踪。似题红叶出深宫。泪痕相映墨痕浓。喜今朝再逢。想昨宵魂梦与君同。
　　〔牛尚书云〕既然姻缘会合。不是俺做大。一向收留在俺府中为女。也是天数。不然。那兵荒马乱。定然遭驱被掳。我便做你的丈人。也做得过。请同花状元并居东床。着你团圆。大排筵宴。做个庆喜的筵席者。〔众拜成礼科〕〔正旦唱〕
　　【鸳鸯煞】我则道凉宵衾枕无人共。谁承望洞房花烛笙歌送。乐事重重。喜气融融。畅道人月团圆。鱼水和同。依旧的举案齐眉到老相陪奉。若不是这一叶梧桐。险些儿失落了半世夫妻旧恩宠。
　　〔任继图诗云〕夫妻守节事堪怜。仗义施恩宰相贤。金榜挂名双及第。洞房花烛两团圆。
　　〔音释〕
　　炮音袍　嫣音烟　推退平声　丛音从　挦词纤切　当去声
　　题目　任继图天配凤鸾交　
　　正名　李云英风送梧桐叶
　　李云英风送梧桐叶杂剧终

《元曲选》　两军师隔江斗智杂剧　（明）臧晋叔 编
　　两军师隔江斗智杂剧　　（元）无名氏 撰
　　●两军师隔江斗智杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　楔子 
　　　〔音释〕 
　　第四折 
　　　〔音释〕 
　　题目　两军师隔江斗智　正名　刘玄德巧合良缘 
　　第一折
　　〔冲末扮周瑜领卒子上诗云〕幼习兵书苦用功。鏖兵赤壁显威风。曹刘岂是无雄将。只俺周郎名振大江东。某姓周名瑜。字公瑾。庐江舒城人也。辅佐江东孙仲谋麾下为将。方今汉世之末。曹操专权。逼的刘关张弟兄三人。弃樊城而走江夏。后来诸葛亮过江借兵。我主公助他水兵三万。拜某为元帅。黄盖为先锋。在三江夏口。只一把火烧的曹兵八十三万片甲不回。私奔华容小路而走。某使曹仁守南郡。■〈巨寸〉耐刘备那厮。暗地夺取荆州。想他赤壁鏖兵。全仗我东吴力气。平白地他倒得了荆襄九郡。怎生干罢。某数次取索。被那癞夫诸葛亮识破计策。如今又生一计。可取荆州。等众将来时商议。令人。辕门外觑者。若众将来时。报复某知道。〔卒子云〕理会的。〔凈扮甘宁丑扮凌统上〕〔甘宁云〕某姓甘名宁。字兴霸。本贯江东人氏。这位将军。乃是凌统。在于吴王孙仲谋麾下。今日元帅呼唤。不知有甚事。须索走一遭去。令人报复去。道有甘宁凌统来了也。〔卒子报科云〕甘宁凌统到。〔周瑜云〕着他过来。〔甘宁凌统做见科云〕元帅唤俺二将。有何事差遣。〔周瑜云〕您二将且一壁有者。令人。再去请将鲁子敬来。〔卒子云〕鲁大夫。元帅有请。〔外扮鲁肃上诗云〕赤壁曾将百万烧。折戟沈沙铁未销。区区不劝周郎战。铜雀春深锁二乔。小官姓鲁名肃。字子敬。祖贯临淮郡人也。辅佐主公孙仲谋。官为中大夫之职。自因荆王刘表辞世。某过江去。遇着孔明。问俺借兵。俺主遣周瑜为帅。败曹孟德于赤壁之下。不意刘玄德乘机夺了荆襄九郡。只说暂借屯军。久据不还。俺元帅数次要取荆州。小官劝他且待兵戈稍定。再做商量。争奈元帅坚执不从。今日着人来请。想必又是这桩事了。须索走一遭去。可早来到辕门之外。令人。报复去。道有鲁肃来了也。〔卒子报科云〕鲁大夫到。〔周瑜云〕道有请。〔卒子云〕请进。〔鲁肃见科〕〔云〕元帅呼唤鲁肃。有甚的事来。〔周瑜云〕大夫。今日请你来。不为别事。某数次取索荆州。被那癞夫诸葛亮气杀我也某如今又寻思得一个计策。可取荆州。〔鲁肃云〕元帅计将安出。〔周瑜云〕大夫。我想刘备在曹操阵中。折了甘糜二夫人。一向鳏居。有俺主公妹子孙安小姐。可配与刘备为婚。〔做低语科云〕俺如今要得孙刘结亲。那里是真个结亲。则是取荆州之计。俺这里暗调人马。等他家不做准备。则说是送亲来的。乘机就夺了城门。这个是头一计。倘若不中。等刘备拜罢堂。着小姐暗里刺杀刘备。某然后大军直抵荆州。必能取胜。大夫。你道此计如何。〔鲁肃云〕元帅此计好则好。则怕瞒不过诸葛孔明。〔周瑜云〕大夫。你放心。那癞夫断然不能识破。你先去启过主公。说我这一计要孙刘结亲。暗取荆州。某只在柴桑渡口等候回信你。可疾去早来。〔鲁肃云〕小官则今日便离了大营。禀知主公。走一遭去也。〔下〕〔周瑜云〕鲁子敬去了也。甘宁凌统。你二将整点人马。只等鲁子敬来时。我自有调度。〔甘宁云〕得令。〔周瑜诗云〕推结亲各解戈矛。因刘备与俺为雠。〔甘宁诗云〕诸葛亮虽然有计。则一阵立取荆州。〔同下〕〔外扮孙权领卒子上云〕某姓孙名权。字仲谋。祖居江东人也。累辈汉臣。父亲孙坚。为长沙太守。自从征讨吕布之后。各占其地。某兄孙策。不幸为许贡降卒射死。传位于某。如今雄镇江东八十一郡。某想当日刘玄德被曹操追至江夏。孔明过江求救。某借与他水军三万。遣周瑜为帅。黄盖做先锋。赤壁大战。火烧曹兵八十三万。片甲不归。那荆州之地。却不。原是俺江东的。却被刘玄德诡计暂借屯军。因而久据。周瑜数次取索。不能得这荆州。如之奈何。〔鲁肃上云〕纔离江上。早到朝中。令人报复去。道有鲁肃来见。〔卒子云〕喏。报的大王得知。有鲁肃要见。〔孙权云〕鲁子敬来。必然有甚紧要的事。着他过来。〔卒子云〕着过去。〔鲁肃见科〕〔孙权云〕子敬此来。有何事商议。〔鲁肃云〕主公。鲁肃这一来则为周瑜累次要取荆州。多瞒不过那诸葛孔明。今又定了一计。想刘玄德在曹操阵中折了甘糜二夫人。有主公的妹子孙安小姐。堪配刘备。与他结亲。其时暗带众将进城。乃是赚城之计。孔明虽有机谋。一定不知就里。如若不中。着孙安小姐过江时。周瑜另有计策。〔孙权云〕还有甚的第二计。〔鲁肃做打耳喑科〕〔云〕主公可是您的。〔孙权云〕虽然如此。这事我也做不的主。有老母在堂。请来计议定了。再与你说。你且回避咱。〔鲁肃云〕鲁肃且回避咱。〔下〕〔孙权云〕令人。请出老夫人来者。〔卒子云〕老夫人。主公有请。〔旦儿扮夫人领宫娥上诗云〕自出长沙到石头。至今犹为长儿愁。不是仲谋能破敌。谁保江东数十州。老身孙权的母亲是也。夫主孙坚。所生二子。长是孙策。次是孙权。有一幼女。是孙安小姐。孙策弃世。是老身主张传位与弟孙权。埶掌江东八十一郡。今日请我老身。不知有甚事来。须索见他去咱。〔卒子做报科云〕大王。老夫人来了也。〔孙权云〕何不早说。我接待去。〔做接见科云〕母亲。您孩儿接待不着。勿令见罪。〔夫人云〕仲谋。你请老身来。有何事商议。〔孙权云〕母亲。有一件事。周瑜因子次取不的荆州。他如今定了一计。有我妹子长立成人。尚未许聘。适值刘玄德失了甘糜二夫人。欲将妹子嫁他。孙刘结亲。使诸葛亮不做准备。俺着军将跟随进城。就夺了他城门。此乃取荆州之计。您孩儿孙权不敢擅便。禀母亲得知。〔夫人云〕既然这等。就请妹子出来商议。令人。着梅香传报。请小姐出来者。〔宫娥云〕梅香传报绣房中。请出小姐来。〔正旦扮小姐领搽旦梅香上〕〔正旦云〕妾身乃孙安小姐是也。今日绣房中闲坐。有母亲在前厅上呼唤。不知为着甚事。梅香。俺见母亲去来。〔梅香云〕小姐也。你这几日茶饭懒进。觉的清减了些。却是为何。〔正旦云〕梅香。你那里知道也呵。〔唱〕
　　【仙吕点绛唇】每日家枉费神思。怎言心事。则我这裙儿■〈衤至〉。掩过腰肢。〔梅香云〕小姐这等瘦了。着梅香没处猜那。〔正旦唱〕何曾道半霎儿闲针指。
　　〔梅香云〕敢是梅香伏侍不中小姐么。〔正旦唱〕
　　【混江龙】论你个梅香伏侍。那些儿寒温饥饱不宜时。〔梅香云〕小姐。芙蓉面。杨柳腰。这般标致。谁人近得。〔正旦唱〕你道我这面呵还赛过芙蓉艳色。这腰呵不弱似杨柳柔枝。有时节将彩线纂成新样谱。有时节向绿窗酬和古人诗。常则是嫔风作范。女诫为师。慵妆粉黛。凈洗胭脂。兀那绣帘前几曾敢偷窥视。〔梅香云〕老夫人请哩。小姐行动些。〔正旦唱〕若不是堂前呼唤。我也怎轻出这厅上阶址。
　　〔云〕可早来到也。梅香。跟我见母亲去来。〔见科云〕母亲哥哥万福。〔梅香云〕小姐正在绣房中。着梅香描花样儿。听的老夫人呼唤。就来了也。〔夫人云〕孩儿。唤你出来。只因一件事。要与你计较。〔正旦云〕母亲。是甚的事。与孩儿说咱。〔孙权云〕母亲。唤将妹子出来。与他说了罢。〔夫人做悲科云〕孩儿也。说着这事。使我不胜烦恼。因此不好和你说得。〔正旦云〕哎。母亲。好傒幸人也呵。〔唱〕
　　【油葫芦】母亲你无语低头甚意儿。唤我来何处使。〔云〕梅香。老夫人烦恼。可是为何。〔梅香云〕你也不知道。我那里省得。〔正旦唱〕敢是那一个泼无知恼犯俺尊慈。〔夫人云〕孩儿。你哥哥将你许了人家也。〔梅香云〕就与我也寻一门儿亲波。〔正旦唱〕你把俺成婚作配何人氏。也则要门当户对该如此。〔云〕哥哥许了甚的人家来。〔孙权云〕妹子。将你许了人便罢了。不必问他。〔正旦唱〕端的是谁保亲。在几时。〔孙权云〕则在这一二日内。就要成这亲事哩。〔正旦唱〕为甚么慌慌速速成亲事。〔孙权云〕我则为荆州九郡。纔想这个念头。〔正旦唱〕元来你图取荆州地免兴师。
　　〔夫人云〕孩儿。你哥哥要凭着你身上干大事哩。〔正旦唱〕
　　【天下乐】您则待暗结春风连理枝。我这里寻也波思。好着我难动止。〔孙权云〕妹子。你休得推托。你那生时年月。我已写的去了也。〔正旦唱〕赤紧的老萱堂将我年月时。早送与新壻家。怎再辞。哎。也须拣一个无相犯的好日子。
　　〔云〕哥哥。因甚么将我许了人也。〔孙权云〕妹子。你不知。听我说与你。如今要将你与刘玄德为夫人。俺那里是与他结亲。正意则要图他荆州。等你过门之日。俺这里暗暗的差拨名将。假称护送。乘势夺了城门。俺随后统着大兵。一鼓而下。岂不这桩大事都靠着你妹子身上。你再不要推辞了也。〔正旦唱〕
　　【鹊踏枝】只见你喜孜孜。把计谋施。也不和我通个商量。匹配雄雌。只就着这送亲的将士。稳情取赚城门不待移时。
　　【元和令】我这里劝哥哥要三思。怕瞒不过诸葛亮那军师。万一个被他识破有参差。可不把美人图干着使。〔孙权做耳喑科〕〔云〕妹子。若此计不成。又有一计。只等刘玄德拜罢堂。回到卧房里面。你平日侍婢们都是佩着刀剑的。你觑个方便。将他刺死。不怕荆州不归我国。这就是你的功劳。我当替你别选高门。重婚俊杰。也不误你一世。〔正旦唱〕哎。我只道你甚机谋节外会生枝。元来只要我转关儿将他阴刺死。
　　〔云〕哥哥。只怕此计不中么。〔唱〕
　　【后庭花】我本待诵雎鸠淑女诗。怎着我仗龙泉行剑客的事。你只怕躭误了周元帅在三江口。哎。怎不想断送我孙夫人一世儿。〔孙权云〕妹子。你则依着我做。我若不取了荆州。不为丈夫。〔做怒科〕〔夫人云〕孩儿。你哥哥恼了也。你只依着他罢。〔正旦云〕母亲。你孩儿知道。只凭哥哥自家做去便了。〔唱〕哥也你直恁的便怒嗤嗤。绰起了紫髯髭。我如今并不的推三阻四。任哥哥自主之。将母亲即拜辞。就佳期赴吉时。便新婚恰燕尔。
　　〔孙权云〕妹子既许了这亲。明日就着子敬说亲去。看刘备怎么回话。〔正旦唱〕
　　【青哥儿】哥也你道是明朝明朝遣使。就问他讨个讨个言词。不图他羊酒花红半缕丝。这壁是吴国娇姿。那壁是汉室亲支。情愿倒赔家私。送上门儿。香袅金狮。酒泛琼巵。抵多少笙歌引至画堂时。那其间纔称了你平生志。
　　〔夫人云〕孩儿。你既然许了这门亲事。其中就里。也还要与哥哥仔细计议。休得后悔。我先回后堂去也。〔诗云〕匹配良姻自作保。早将亲事应承了。纵把荆州索取来。也须虑道躭误孩儿怎的好。〔下〕〔孙权云〕妹子。你与母亲且回房中去。我就择个吉日。着鲁肃过江。题这门亲事去也。〔梅香云〕我就跟姐姐出嫁罢。〔正旦云〕哥哥。我知道了。〔唱〕
　　【赚煞】哥哥。哎。只怕你未解的腹中愁。早添上些心间事。从今后惹起干戈不止。怎靠得这不冠带的男儿某在斯。〔梅香云〕姐姐。常言道姻缘姻缘。事非偶然。这桩儿亲事。也是天缘注定哩。〔正旦唱〕这姻缘甚些天赐。且因而勉强从之。免的道外向夫家有怨词。〔孙权云〕妹子。只要你小心在意。休走漏了消息也。〔正旦云〕哥哥。你妹子知道。〔唱〕虽则你图为造次。我可也聪明无二。怎肯把军情泄漏了一些儿。〔下〕
　　〔孙权云〕妹子回后堂去了。既然商量停当。令人。快请鲁子敬到来。〔卒子云〕鲁大夫有请。〔鲁肃做见科云〕主公议论的事体定了么。鲁肃便要回元帅话去。他立等着哩。〔孙权云〕子敬。恰纔禀了老母。连我妹子都依允了。便烦你做媒。过江说亲去。着周瑜预备军马。夺还荆州。岂不是万全之计也。〔鲁肃云〕既然商量停当。鲁肃便见元帅回他话者。〔做下科〕〔孙权云〕子敬。你且转来。我再叮嘱你几句。你见了刘玄德。只说我家妹子志气倜傥。容貌端庄。堪可匹配皇叔。做个夫人。自今孙刘结亲。免动干戈。岂非两家之福。只等刘玄德依允了。我就择定吉日。亲送妹子。直到荆州界上。小心在意。疾去早来。〔诗云〕为荆州日夜劳神。不夺取誓不回军。〔鲁肃诗云〕周公瑾暗施巧计。故意使孙刘结亲。〔同下〕
　　〔音释〕
　　鏖阿高切　将去声　屯音豚　量平声　鳏音关　累上声　降奚江切　长音掌　桎音至　纂音缵　和去声　嫔音贫　慵音虫　胜平声　三去声　参抽森切　差音媸　选上声　雎音疽　使去声　称去声　应平声　解上声　强欺养切　造音糙　当去声　倜音剔　傥他曩切
　　第二折
　　〔周瑜同甘宁凌统领卒子上〕〔周瑜云〕某周瑜为取荆州时定一计。要将主公妹子孙安小姐许配刘玄德为夫人。外面见得两国结亲。暗中就带着军将。则妆送亲。使他不做准备。乘机夺取荆州。料诸葛亮癞夫不能参透此计。如今日期将近。须先着鲁子敬到荆州。预报他送亲日子。我这里好分拨诸将。〔甘宁云〕前日鲁子敬往荆州说亲时。闻那刘玄德颇有不允之意。倒是诸葛亮再三撺掇。眼见元帅妙计。堪可瞒过诸葛。稳取荆州也。〔鲁肃上云〕小官鲁子敬。自从周公瑾着小官启过主公。说这孙刘结亲之事。幸得夫人小姐都已允诺。回了元帅的话。可又着我到荆州亲为媒证。刚说的停当。又着我回主公话去。往往来来。走了一个多月。至今头目还是昏眩的。今日元帅又着人来请。真个做媒的好辛苦也。令人。报复去。道有鲁大夫下马也。〔卒子报科云〕喏。报的元帅得知。有鲁大夫来了也。〔周瑜云〕道有请。〔卒子云〕请进。〔见科〕〔鲁肃云〕元帅。唤鲁肃来有何公事。〔周瑜云〕大夫。请你来别无他事。你前日到荆州去与刘玄德说亲。两家已都允了。如今主公选定吉日。送小姐过门去。那刘玄德家还不知道这个日子。再烦你大媒先去通知。着他家准备花烛。等小姐结亲。此外我自有计策。你只今便过江去。小心在意者。〔鲁肃云〕元帅尊命。小官不敢推辞。则今日便去荆州。与刘玄德家说知去也。〔下〕〔周瑜云〕鲁大夫去了也。甘宁凌统听令。你二将各点五百精兵。夹着小姐翠鸾车。前往荆州。他那里有人阻当。只说是老夫人差来中途护送的。进了城乘势夺下南门。我亲统大军。随后便至。休得违误者。〔甘宁云〕得令。俺二将只今点就一千精兵。去江岸口护送小姐翠鸾车去来。〔诗云〕俺二将护送新人。元帅令敢不依遵。〔凌统诗云〕随鸾车直抵荆郡。暗夺了铁裹城门。〔下〕〔周瑜云〕二将去了也。我想孙安小姐若肯依我这二计。怕不稳稳的取了荆州九郡。大小三军。听吾将令。牢守大营。匆得有失。某自统精兵三万接应二将去来。〔下〕〔外扮诸葛亮上诗云〕汉家王气已将终。鼎足三分各自雄。周瑜枉用千条计。输与南阳一卧龙。贫道覆姓诸葛名亮。字孔明。道号卧龙先生。寓居南阳陇中。自从刘玄德弟兄三谒茅庐。请贫道下山。拜为军师。贫道曾言先取荆州。后图西川。为三分鼎足之势。前者刘表在时。屡次将荆州让与主公。我主公是个仁德之人。不听贫道之言。坚让不受。刘表死后。他次子刘琮投降曹操。这荆州遂为曹操所掳。却被贫道亲过江东。借他军马。在那祭风台上。祭得三日三夜东风。只一把火将曹兵八十三万都烧死赤壁之下。逼的曹操私投华容小路而走。我主公依旧取了荆襄九郡。可奈周瑜道是前番曾领兵助俺破曹。现在柴桑渡口扎营。数次设计图取荆州。尽被贫道识破。不能如意。我量那周瑜怎生出的贫道之手。如今他又生一计。要得孙刘结亲。贫道已允诺的他去了。今日须请主公和众将来计议此事。令人。只等主公众将来时。报复知道。〔卒子云〕理会的。〔凈扮刘封上诗云〕我做将军惯对垒。又调百戏又调鬼。在下官名是刘封。表德唤做真油嘴。自家刘封是也。父亲刘玄德如今得了这荆州之地。俺孔明军师委实有神机妙算。只一阵烧的那曹操往许都一道烟也似跑了。若是我在阵上。还比他跑的快些。今日俺军师升帐。有事计较。不得我去。主张也成不的。令人。报复去。道我大叔来了。〔卒子报科云〕刘封到。〔刘封做势科云〕他不来接我也罢。我自过去。〔做见科云〕军师。我刘封来了也。〔诸葛亮云〕刘封且一壁有者。待众将来全时。贫道自有计议。〔外扮赵云上诗云〕威震华夷立大功。当阳犹自说英雄。百万军中携后主。则我是真定常山赵子龙。某姓赵名云。字子龙乃真定常山人也。本公孙瓒部将。后于青州遇着刘玄德投其麾下。曾在当阳长坂。与曹操大战三日三夜。百万军中抱得后主回还。曹操称我子龙一身都是胆。信不虚也。■〈巨寸〉奈江东周瑜数次取索荆州。被俺孔明军师识破。他今屯军在柴桑渡口。还不能舍此荆州之地。军师升帐。多咱议这事来。某须索见军师走一遭去。令人报复去。道有赵云来了也。〔卒子报科云〕赵云到。〔赵云进见科云〕军师。某赵云来了也。〔诸葛亮云〕子龙。且一壁有者。〔外扮刘玄德同末关羽末张飞上〕〔刘玄德云〕小官姓刘名备。字玄德。乃大树楼桑人也。祖乃汉景帝玄孙中山靖王之后。两个兄弟。这是蒲州解良人。姓关名羽字云长。这是涿州范阳人。姓张名飞。字翼德。俺同在桃园结义。自破吕布之后。向在许都。辅佐圣人。有曹操与小官不和。因此出了许都。暂借樊城居住。三请孔明军师下山。烧屯博望。鏖兵赤壁。杀的曹操片甲不归。方纔取的这荆襄九郡。住扎军马。二弟三弟。今日军师请俺。不知甚事。须索走一遭去。〔关羽云〕大哥请。〔张飞云〕大哥。据我老三料这周瑜匹夫。累累兴兵来索取俺荆州地面。如今在柴桑渡口安营扎寨。其意非小。今日军师升帐。大哥须要计较此事。不要做了马后炮。弄的迟了。〔刘玄德云〕三弟。这周瑜之事。军师自有妙算。令人报复去。道我弟兄三人来了也。〔卒子云〕喏。报的军师得知。主公和二将军三将军都来了也。〔诸葛亮接见科云〕贫道孔明。接待不及。勿令见罪。〔刘玄德云〕军师军机重务。劳苦了也。〔诸葛亮云〕主公。众将都来全了。贫道有一件紧要的事。要与主公计议咱。〔刘玄德云〕军师有何高见。〔诸葛亮云〕昔日曹兵阵上。主公失了甘糜二夫人。至今刘禅无人看管。如今孙权使人过江。说有孙安小姐年纪相当。要孙刘结亲。贫道乱言这门亲事正当相配。未知主公心下如何。〔刘玄德云〕军师。此一桩事。某不敢主张。问俺众将。莫非是周瑜之计么。〔诸葛亮云〕主公放心。此事贫道已料过了。今日必有吴国人来也。〔鲁肃上云〕小官鲁子敬。奉周公瑾暗取荆州之计。着小官再到荆州报知小姐过门吉日。可早来到了也。小校报复去。道有江东鲁肃来见。〔卒子云〕喏。报的军师得知。有吴国鲁肃大夫来见。〔诸葛亮云〕请进来。〔卒子云〕请进。〔鲁肃进见科云〕军师。前者周公瑾元帅差小官说孙刘结亲之事。幸蒙允诺。〔诸葛亮云〕大夫。贫道这里已准备停当。则等回报小姐过门吉日哩。〔鲁肃云〕军师。今日玄德公众将在此。俺主公就着鲁肃权做个撮合山媒人。报知军师。只今日是个大吉日子。俺主公差人送小姐过江。军师。须要接待咱。〔诸葛亮云〕大夫不必分付。贫道已准备多时了。三将军。你近前来。〔张飞云〕军师。张飞有。〔诸葛亮做打耳喑科云〕可是恁的。〔张飞云〕得令。〔卒子抬正旦车同甘宁凌统梅香佩刀上〕〔正旦云〕妾身孙安小姐是也。俺哥哥送俺来荆州结亲。甘宁凌统。如今来到那里了。〔甘宁云〕小姐。这里离荆州不多远了。〔正旦唱〕
　　【中吕粉蝶儿】见了些江景凄凄。荡洪波不分一个天地。望前程尚隔着雾锁烟迷。只见那野鸥闲。堤草合。不由我心间留意。俺哥哥为荆州将我分离。安排着许多奸计。
　　〔甘宁云〕小姐。到那里须索要小心些。〔梅香云〕俺小姐不要你分付。他好不精细哩。〔正旦唱〕
　　【醉春风】不索费叮咛。我从来识道理。见他时自有巧机关。我着他可也喜。喜。那一个掌亲的怎知道弄假成真。那一个说亲的早做了藏头露尾那一个成亲的也自会拏粗挟细
　　〔凌统云〕远远的望那荆州城外。许多人马。定是接待俺们的了也。〔梅香云〕凌将军。我从来不曾出外。你待諕我么。〔正旦云〕是好一座城池也呵。〔唱〕
　　【迎仙客】你看桑麻映日稠。禾黍接天齐。〔甘宁云〕皆因荆州九郡。地广民富。俺主公以此不能弃舍。〔正旦唱〕这荆州我亲身我亲身可便到这里。你看那地方宽。民富实。端的是锦绣城池。无福的难存济。
　　〔甘宁云〕可早来到南门外了。前哨报复去。说俺吴国众将送孙安小姐到了。快开门者。〔卒子报科云〕喏。报的三将军得知。有吴国众将送亲到了也。〔张飞云〕小校。止放小姐一辆翠鸾车。梅香一骑马进来。其余吴国众将。都停住城外。不许放进一个。说我老张亲自在此。〔卒子云〕得令。兀那吴国军将听着。三将军分付。止放小姐一辆翠鸾车梅香一骑马。其余不许进来。〔甘宁云〕不放俺军将进城。我亲自见三将军去。〔做见张飞科云〕三将军。俺们送小姐来。都是要讨喜酒吃的。怎么不放俺进去。〔张飞云〕兀那吴国军将。您非送亲而来。我知您周瑜的计策。故来赚俺的城门。如有一个进来。我一鎗一个。〔梅香云〕这个环眼汉利害。小姐。我们回去了罢。〔正旦云〕甘宁凌统。您回去罢。我和梅香自进城中去也。〔甘宁云〕既是这等。俺们不要在这里。喜酒没得吃。还要惹场没趣。不如回去了罢。〔凌统云〕甘将军。你说的是。便索回元帅话去来。〔诗云〕周公瑾用尽心机。诸葛亮未动先知。不曾吃半瓶喜酒。干惹下一场是非。〔下〕〔张飞云〕抬车的跟将我来。等我先报复去。〔做见科〕〔云〕哥哥。有嫂嫂翠鸾车已到门上。我将送来的吴将都拦回去了。〔刘玄德云〕兄弟。我已知道。〔鲁肃云〕既然小姐到了。小官迎接去。〔诸葛亮云〕俺们都接待去来。〔鲁肃同众做接见科云〕小姐请下车。众将都在此接待哩。〔梅香云〕鲁大夫。休諕着小姐。等我扶将进去。〔梅香做扶正旦科〕〔众跟随科〕〔鲁肃云〕小姐。如今无大似你的人。你同玄德公拜了天地。然后众将参见。〔诸葛亮云〕赵将军。一壁厢安排酒果者。〔赵云云〕小校。抬上果桌来。〔卒子云〕理会得。〔梅香扶正旦同刘末拜天地科〕〔诸葛亮云〕将酒来。我先送一杯。〔诸葛亮做递酒与刘玄德科云〕主公。满饮一杯喜酒咱。〔刘玄德云〕动劳军师。某饮咱。〔刘玄德饮酒科〕〔众将做拜科〕〔诸葛亮与正旦递酒科〕〔云〕夫人。满饮此一杯。〔正旦云〕大夫。此位是谁。〔鲁肃云〕此位便是军师诸葛孔明。道号叫做卧龙先生。小姐。把体面相见者。〔正旦做接酒回酒科云〕军师先请。〔诸葛亮云〕不敢。夫人请。〔梅香云〕你两个再一会儿不吃。我便吃了也。〔正旦唱〕
　　【普天乐】我则见玳筵前。摆列着英雄辈。一个个精神抖擞。一个个礼度委蛇。那军师有冠世才。堪可称龙德。觑他这道貌非常仙家气。稳称了星履霞衣。待道他是齐管仲多习些战策。待道他是周吕望大减些年纪。待道他是汉张良还广有神机。
　　〔诸葛亮云〕贫道再送酒者。〔刘玄德云〕不必动劳军师。二弟。你替军师送酒。〔关羽云〕军师请自在。三弟执壶。关某把酒。〔张飞云〕您兄弟知道。〔做执壶科〕〔关羽递酒科云〕哥哥先饮一杯。〔刘玄德做饮酒科云〕我饮干了也。〔关羽云〕嫂嫂。满饮一杯。〔正旦云〕鲁大夫。这两位是谁。〔鲁肃云〕这两个一位便是关云长。一位便是张翼德。〔正旦云〕是好虎将也呵。〔唱〕
　　【十二月】看了他形容动履。端的是虎将神威。想我那甘宁凌统。比将来似鼠如狸。可知道刘玄德重兴汉室。却元来有这班儿文武扶持。
　　〔关羽云〕夫人。这喜酒当饮一杯。〔正旦唱〕
　　【尧民歌】呀。我见他曲躬躬双手捧金杯。喜孜孜一团儿和气蔼庭闱。不由我不立钦钦奉命谨依随。■〈扌弃〉的个醉醺醺满饮不辞推。我今日须也波知周瑜你好没见识。怎不的观时势。
　　〔正旦做饮酒科云〕妾身饮了酒也。〔刘封云〕你每则管里劝酒。我还不曾拜母亲哩。〔刘封做拜科云〕母亲。您孩儿有些不成器。早晚要你照顾咱。〔刘玄德云〕梅香。你且和小姐回后堂中去。〔梅香云〕小姐。俺先回后堂中去来。〔正旦云〕鲁大夫。你回去对哥哥说。等我对月回门之日。我见母亲。自有话讲。〔鲁肃云〕小官知道了。〔正旦背云〕我看刘玄德生的目能顾耳。两手过膝。真有帝王仪表。以为丈夫。也不辱抹了我孙安小姐。〔唱〕
　　【耍孩儿】从来不出闺门里。羞答答怎便将男儿细窥。则我这三从四德幼闲习。既嫁鸡须逐他鸡。只见他目睛转盼能过耳。手臂垂来直至膝。赤帝子真苗裔。暂时间蛟龙蟠屈。少不得雷雨腾飞。
　　〔云〕我只笑那周瑜好痴也。你自家没智识索取荆州。却将我送到这里。你须要做的功劳。我为甚来倒替你守寡一世。〔唱〕
　　【三煞】不甫能射金屏中雀来。只索便上秦楼跨凤归。也是我妇人家自为终身计。你只为一时功效犹难遂。却将我百岁姻缘竟不提。那个肯无番悔。你使着这般科段。敢可也枉用心机。
　　〔云〕我哥哥好狠也。这一座荆州。直恁的中用。把我许了人。又要我去害他。难道你妹子害了一个。又好另嫁一个。哥哥。亏你就下的那。〔唱〕
　　【二煞】想着我同胞的能有几。我大哥哥又不到底。提起来尚兀自肝肠碎。我母亲呵可怜永日萱花晚。哥哥也没甚傍枝棠棣稀。怎不顾亲生妹。倒着我明为嫁送。暗夺城池。
　　〔云〕我想母亲也曾劝来。着我只依着哥哥做事。这不是割舍的我。也只为哥哥做下主意。断然挽回不得。我如今自有个道理。〔唱〕
　　【煞尾】怕只怕母兄上别了情。愁只愁夫妻上伤了美。从今后做了个弄丸的宜僚。我只从中儿立直。着他两下里干戈再不起。〔同梅香下〕
　　〔诸葛亮云〕夫人回后堂中去了也。鲁大夫。再饮一杯酒。归见吴王。烦替俺主公多多拜上。〔鲁肃云〕军师。小官酒勾了也。如今孙刘结亲。做了唇齿之邦。永息干戈。实为万幸。小官今日就回主公话去。多多搅扰。容谢容谢。〔诸葛亮云〕大夫。管待不周。惶恐惶恐。若见周元帅时。则说柴桑渡口去此不远。贫道不得躬候。千万勿罪。〔鲁肃云〕领命。小官告回江东去也。〔诗云〕周公瑾设计无休。诸葛亮识破情由。今两姓结为唇齿。看何日得取荆州。〔下〕〔诸葛亮云〕主公。这孙刘结亲之事。是周瑜要袭取荆州的计策。被我参破了。料他不忿。必然又生甚么计策来。今孙夫人初到。请主公自回后堂中与夫人饮宴庆贺。容贫道别有调度。〔刘玄德云〕有劳军师费心。两个兄弟在此听令。俺回后堂中饮宴去也。〔下〕〔诸葛亮云〕二将军。〔关末云〕军师着关某那厢使用。〔诸葛亮云〕二将军。你去汉阳各路整点人马。专等我有驱遣之处。疾来听令者。〔关羽云〕则今日奉军师将令。便往汉阳各路整点人马。走一遭去。〔诗云〕美髯公威震江东。整精兵准备交锋。任周瑜心肠使碎。俺军师谈笑成功。〔下〕〔诸葛亮云〕子龙。〔赵云云〕军师着赵云那厢使用。〔诸葛亮云〕子龙。你去新野等处整点人马。专等我有驱遣之处。疾来听令者。〔赵云云〕得令。则今日便往新野等处。整点人马走一遭去。〔诗云〕俺军师妙算通神。笑周瑜枉结姻亲。若到我荆州城下。早将头纳下辕门。〔下〕〔诸葛亮云〕刘封。近前听令。〔刘封云〕等了我这一日。元来也用着我大叔。〔诸葛亮云〕刘封。与你五百人马。把守南门。小心在意者。〔刘封云〕得令。则今日领五百人马。紧守南门。走一遭去。〔诗云〕刘封好本事。上阵胆包身。若见周元帅。将他打断筋。〔下〕〔诸葛亮云〕三将军随着贫道。早晚自有拨调的去处。我想周瑜这一计。眼见的又不成功也。他若再生别的计策。贫道也不愁他。〔诗云〕羽扇纶巾一孔明。梁父歌吟信口成。〔张飞云〕周瑜周瑜。休夸妙计高天下。只教你赔了夫人又折兵。〔同下〕
　　〔音释〕
　　眩虚眷切　王去声　调平声　解音械　离去声　实绳知切　骑去声　委平声　蛇音移　冠去声　德当美切　重平声　室伤以切　推退平声　识伤以切　习星西切　过平声　膝丧挤切　中去声　几上声　立音利
　　第三折
　　〔周瑜领卒子上云〕某周公瑾是也。自赤壁鏖兵大战。折了某大将黄盖。倒被刘备占了俺家荆州九郡。今某设下孙刘结亲之计。暗差甘宁凌统二将。只推送亲。夺下城门。便来飞报。怎么这早晚还不见一个消息。好恼人也。〔甘宁同凌统上〕〔甘宁云〕某是甘宁。这是凌统。奉元帅的将令。去送孙安小姐。恰纔回来。此间是辕门外。令人报过。我等径入。〔见科〕〔甘宁云〕元帅。甘宁凌统回来了也。〔周瑜云〕你二将夺下荆州城门不曾。〔甘宁云〕元帅。俺二将送亲刚到城门口。有张飞当住去路。说道我知您等之计。推送亲来赚俺城门。则放进小姐翠鸾车和梅香进来。您吴将若有一个进城。我一鎗一个。爷。这张飞的鎗好不快哩。早是俺二将走的快。略迟些也着他一鎗儿了。〔周瑜云〕嗨。这癞夫是强也。兀的不气杀我么。〔凌统云〕元帅不必赌气。俺江东有八十一郡锦绣封疆。便不图他这荆州。也尽勾受用哩。〔周瑜云〕我怎生舍的这荆州。等鲁子敬来呵。某又有一计。这早晚鲁子敬敢待来也。〔鲁肃上云〕小官鲁子敬。过的江来。这柴桑渡口正是周元帅大寨。令人报复去。道有鲁肃来了也。〔卒子做报科云〕喏。报的元帅得知。有鲁大夫来了也。〔周瑜云〕道有请。〔卒子云〕请进。〔鲁肃见科〕〔周瑜云〕大夫。那癞夫诸葛亮说甚么来。〔鲁肃云〕元帅。那诸葛亮先使张飞把住城门。当住俺吴将。小官随小姐至荆州王府。当日拜了堂。小姐十分欢喜。想是看的刘玄德中意。这二计都成不得了也。元帅。咱不取他荆州也罢。〔周瑜云〕大夫。某怎生舍的这荆州。你再去启知主公。这对月之时。取刘备同小姐回门拜见老夫人来。我这里使众将把住江口。不放刘备过江。若还俺荆州。万事全休。不然。就杀了刘备。兴兵攻取荆州。此计如何。〔鲁肃云〕元帅好计策。则怕孔明不肯轻放刘备过江来。〔周瑜云〕大夫。你则依着某禀知主公去。这癞夫那里识的此计。〔鲁肃云〕小官领命。〔诗云〕周公瑾独霸江东。诸葛亮妙算无穷。你两人隔江斗智。单劳我奔走匆匆。〔下〕〔周瑜云〕鲁子敬去了。这一计定然取了荆州。甘宁凌统。〔甘宁云〕元帅要俺二将那厢使用。〔周瑜云〕拨与你二人各五千人马。等刘备过江之时。把住江口。不许放他回去。小心在意者。〔甘宁云〕得令。〔周瑜云〕某这一计叫做赚将之计。且看那癞夫怎生对付我来。〔诗云〕三分国龙蛇一混。恨诸葛神谋广运。若刘备到俺江东。稳取了荆州九郡。〔同下〕〔诸葛亮领卒子上云〕贫道孔明是也。可奈周瑜无礼。数次定计。被某识破了。前日又着鲁子敬来。请俺主公同孙安小姐回门。过江拜老夫人。贫道也不推辞。着主公过江去了。那周瑜的计策则要留住俺主公。不放过江。拨换了荆州。嗨。周瑜也。你怎生出的贫道之手。令人。唤将刘封来者。〔卒子云〕刘封安在。〔刘封上诗云〕刘封本领欠高强。纔说交锋便躲藏。每日家中无甚事。跟着油嘴打钉忙。自家刘封的便是。有我父亲刘玄德因孙刘结亲。前日是个对月。过江回门去了。今军师唤我。不知有甚事。令人报复去。道我大叔来了也。〔卒子报科云〕刘封到。〔刘封见科云〕军师叫我怎么。〔诸葛亮云〕刘封。今主公过江去了数日。你送些暖衣去。就带我这锦囊去。里面有一封信。休着别人见。你近前来。〔做打耳喑科云〕你与主公穿衣时。悄悄送这锦囊。教主公袖了。再打个耳暗。教主公酒散只妆醉。掉下锦囊。待孙权拾去。自有妙计。小心在意者。〔刘封云〕我知道了。正要去耍子哩。则今日过江送暖衣。带了锦囊。走一遭去来〔下〕〔诸葛亮云〕刘封去了也。令人。唤三将军来者。〔卒子云〕三将军安在。〔张飞上云〕某张飞是也。可奈周瑜定下孙刘结亲之计。被俺军师识破。前日又请俺哥哥嫂嫂拜门去了。今有军师呼唤。须索走一遭去。令人报复去。道有张某下马也。〔卒子报科云〕三将军到。〔张飞做见科云〕军师呼唤张飞。那厢使用。〔诸葛亮云〕三将军。贫道与你一计。去汉江边迎接主公并孙安小姐翠鸾车。你近前来。〔做打耳喑科云〕可是恁的。〔张飞云〕得令。则今日领了人马。江边接待哥哥孙安小姐。走一遭去。〔诗云〕既结为唇齿之邦。没来由故惹刀鎗。鸾车内聊施巧计。着周瑜一气身亡。〔下〕〔诸葛亮笑科云〕周公瑾。你怎生出的贫道之手。你待赚我主公过江。拨换荆州。贫道偏要着你孙权自送主公回来。直气你的死哩。〔诗云〕周公瑾枉施三计。反受我一场呕气。这的是自送残生。只可惜把小乔孤单半世。〔下〕〔夫人同孙权领卒子上云〕老身孙权的母亲是也。有我女儿孙安小姐配与刘玄德为夫人。今日是对月。他来拜见老身。我说多着刘玄德住几日。纔放他过江去。也见郎舅的情分。仲谋。筵宴齐备了么。〔孙权云〕母亲。筵宴齐备了也。孩儿取玄德公过江来拜见母亲。正意只要拨换荆州哩。他到此数日。尚缺管待。令人。与我请将玄德公来者。〔卒子云〕理会的。〔刘玄德上诗云〕不知就里伏神通。孔明令我到江东。几时得摔破玉笼飞彩凤。顿开金锁走蛟龙。某刘玄德自从孙刘结亲。有鲁子敬来请某过江。拜见老夫人。某欲待不来。有军师说不妨事。则管里过江去。贫道自有计策。来此已经数日。不放回去。今日吴王相请。须索走一遭去。令人。报复去。道有小官来了也。〔卒子做报科云〕喏。报的大王得知。有刘皇叔来了也。〔孙权云〕快有请。〔卒子云〕请进。〔刘玄德见科云〕老夫人。量刘备有何德能。敢劳如此重待。〔孙权云〕玄德公恕罪。等我妹子来时行酒。〔正旦领梅香上云〕妾身孙安小姐。自从结亲之后。又经一月有余。今日母亲哥哥在前厅安排筵宴。管待俺刘玄德。我须索见母亲去来。〔梅香云〕小姐。梅香先看了来。他摆设的花一攒锦一簇。好大大的筵席也。〔正旦云〕梅香。这席面莫不是楚霸王的鸿门宴么。〔唱〕
　　【商调集贤宾】则俺那画堂中攒簇的来件件儿好。你看那铺凈几列佳殽。齐臻臻银屏也那绣褥。韵悠悠凤管的这鸾箫。〔梅香云〕小姐。则请的姐夫一位。怎生安排的这等丰盛也。〔正旦云〕你那里知道。〔唱〕那里是锦上添花。衠一味笑里藏刀。他将那一片狠心肠早多时排下了。〔梅香云〕今日筵席上可少着姐夫吃酒。免的醉了。又着梅香扶侍他哩。〔正旦唱〕梅香也怎参透这段根苗。则他那愁怀犹未解。怕不的酒力也难消。
　　〔梅香云〕姐夫心中可想些甚么那。〔正旦唱〕
　　【逍遥乐】想则想荆州消耗。与他那结义的人儿。这几日离多来会少。〔梅香云〕比及姐夫想他每兄弟呵。可着他回去了罢。〔正旦唱〕你说的来好没分晓。俺哥哥有妙计千条。则待取霸图王在这遭。〔梅香云〕既然主公不肯放姐夫去。着他悄悄的走了罢。〔正旦唱〕怕不要安排归棹。倘或的驱兵追赶。兀那一片长江。何处奔逃。
　　〔梅香云〕小姐也要自家做个计较。且见老夫人去来。〔正旦做见科云〕母亲万福。哥哥万福。〔夫人云〕孩儿。则等你来行酒者。〔孙权云〕令人。抬上果桌来者。〔卒子云〕理会的。酒到。〔孙权云〕母亲。先饮一杯。〔夫人云〕我先饮这杯酒。〔做饮酒科〕〔孙权云〕再将酒来。这一杯酒玄德公饮。〔刘玄德云〕恭敬不如从命。某领这杯酒也。〔孙权云〕这一杯酒该妹子饮。〔正旦云〕哥哥请。〔孙权云〕妹子请。〔正旦唱〕
　　【梧叶儿】哥哥当尊重。敢动劳。则见他金盏泛香醪。〔孙权低云〕妹子也。这一杯酒则要你见功者。〔正旦唱〕但饮酒只说酒中事。怎又伤我的心着我心下恼。〔孙权云〕妹子。你恼做甚么。饮了这杯酒者。〔正旦背唱〕我背地里将这酒儿浇天地也只愿的俺两口儿夫妻到老。
　　〔做饮酒科〕〔孙权云〕令人。接了盏者。酒慢慢的行。〔刘封上云〕自家刘封。奉军师的将令。着我送暖衣过江来与我父亲。我带着个包袱儿。只等筵席散后。就将这桌面包了家去吃。可早来到也。令人报复去。道有刘封到此哩。〔卒子云〕喏。报的大王得知。有刘封求见。〔孙权做背科云〕刘封此一来却为何事。玄德公。有你那刘封来见你哩。〔刘玄德做醉科云〕老夫人。某酒勾了也。〔孙权云〕玄德公醉了。妹子。这刘封来此怎的。〔正旦云〕哥哥。我不知道。〔孙权云〕妹子差了也。你怎生推不知道。你则实说。刘封此一来却是为何。〔正旦唱〕
　　【金菊香】哥哥你道我过门来事事有蹊跷。则你这两下里机关不甚巧。〔孙权云〕妹子。我当日与你计较的事。你几曾依我一些儿来。〔正旦唱〕若有那歹心儿天觑着。则愿你早放他还朝。也免的动枪刀。
　　〔孙权云〕令人。着刘封过来。〔卒子云〕刘封。主公唤你哩。〔刘封做见科云〕我刘封见父亲来的日子多了。天色寒冷。我为送暖衣过来。这桌面上吃不了的。也该散些我吃。〔孙权云〕哦。你原来为送暖衣。刘封。你父亲醉了也。〔刘封云〕哦。我还不曾唱喏哩。老妳妳唱喏。母亲唱喏。俺父亲醉了也。父亲。刘封送暖衣在此。〔刘玄德做醉科云〕老夫人。刘备酒勾了也。〔刘封云〕母亲。我家老子怎么吃的这等醉了。你叫他一声。〔正旦云〕刘封。你且不要叫他。等我问你几句话咱。〔刘封云〕母亲问我甚么。〔正旦唱〕
　　【醋葫芦】你那里羣臣喜共忧。〔刘封云〕军师们都好好的没什么忧。〔正旦唱〕事情歹共好。〔刘封云〕我们荆州一个低钱买个大■〈麻外食内〉■〈麻外食内〉。这个便是事情。〔正旦唱〕则您那云长翼德敢心焦。〔刘封云〕俺两个叔叔。终日喝酒快活。则不心焦。〔正旦唱〕则怕他急煎煎盼着音信杳。为着个甚些担阁。我怕您无人处将我厮评跋。
　　〔刘封云〕父亲醉了。只是打盹哩。母亲叫他一声儿。〔正旦云〕等我叫他。玄德公。刘封送暖衣在此。〔刘玄德做偷看刘封科云〕小姐。某饮不的酒了也。〔正旦唱〕
　　【幺篇】他眼蒙眬恰待开。对着人不敢瞧。则他那巧机关在腹内暗藏着。〔孙权云〕小姐。你扶起刘玄德来。与他穿上暖衣。再饮几杯咱。〔正旦唱〕你教我扶将他起来把衣换了。他正是醉人难叫。〔刘封云〕父亲。你这一睡到几时也。〔正旦唱〕他直睡到明月上花梢。
　　〔云〕玄德公。你换了衣服者。〔刘玄德做醒科云〕哦。夫人。你叫刘封过来。〔正旦云〕刘封。你见父亲咱。〔刘封做见科云〕父亲。刘封送暖衣到这里也。〔刘玄德云〕刘封。将暖衣来我换。〔刘玄德做穿科〕〔刘封做递锦囊科云〕父亲。这个锦囊收了者。〔孙权做背科云〕哦。一个锦囊儿。〔刘玄德做袖科〕〔刘封做打耳喑科云〕父亲。仔细着。〔刘玄德云〕我知道。〔正旦云〕这事好跷蹊也呵。〔唱〕
　　【幺篇】他耳边厢悄悄的言。心儿里暗暗的晓。不争你把我厮瞒着。怎知我这些心地好。〔刘封云〕母亲。看俺父亲咱。〔正旦唱〕我怎肯将他来违拗。我须是忠臣门下女妖娆。
　　〔刘玄德云〕刘封。你回去罢。〔刘封云〕酒也不曾吃的一锺儿。就着我回去。老妳妳母亲休怪。我过江去也。〔诗云〕军师差我送暖衣。顺风顺水疾如飞。平空走了数千里。眼看筵前只忍饥。〔下〕〔孙权背科云〕刘封去了也。恰纔递与刘玄德一个锦囊。一定是封书。刘玄德已是醉了。妹子。你凡事不肯依我。这一封书。你好歹与我看一看咱。如今着梅香且扶的刘玄德歇息去了。妹子。你暗地拏将书来。我看书中详细。依旧还你。这些小事。你也不依我。母亲。刘玄德醉了。着梅香扶他歇息去。〔夫人云〕梅香。扶玄德公歇息去者。〔梅香云〕姐夫。你醉了。我扶你歇息去罢。〔孙权云〕玄德公。明日再会也。〔刘玄德做唱喏科云〕多谢多谢。搅扰搅扰。〔做掉锦囊科下〕〔孙权做拾锦囊科云〕天假其便。我可可的拾着这锦囊儿。刘备。你合败也。我折开这书来看咱。我说是一封书么。〔做念科〕诸葛亮书奉玄德公座前开拆。自过江之后。众将各安。勿劳记念。今有曹操为赤壁之恨。点集大兵百万要来攻取荆州。如书到日。主公且慢回来。等贫道分拨众将。紧守各处关隘。早晚便过江问吴王再借些军马。共拒曹操。一者江东众将。都是旧识。二者孙刘结亲。又添上这一重亲眷。必然无阻。此书勿泄于外。诸葛亮书。哦。原来如此。我留他在这里做甚么。不如放他回去。只不借兵与他。等曹操杀他不好。妹子。则今日收拾了行李。就与玄德公回荆州去罢。〔正旦云〕谢了哥哥也。〔夫人云〕仲谋。你为甚么就着他两个回荆州去了。〔孙权云〕母亲不知。〔孙权做打耳喑科〕〔夫人云〕既然如此。只凭你罢。〔正旦唱〕
　　【浪里来煞】你那里担着愁。我这里倒含些笑。只待做了脱金钩东海冠山鳌。〔孙权云〕妹子。你则今日就起身罢。〔正旦唱〕你还怕我有心留恋着。只望俺那荆州疾到。便排下那几千番筵席你也休的再来邀。〔同夫人下〕
　　〔孙权云〕谁想周瑜枉用了一场心。若是诸葛亮过江来。俺一定又要借与他军马。便好道覆军之辙。前一番错了。如今又错不成。只就今日将刘玄德同我妹子放他回去。有何不可。〔诗云〕一心望把荆州勒要。不想又曹兵来到。早放他玄德渡江。也免得借兵聒噪。〔下〕
　　〔音释〕
　　勾去声　摔音洒　衠准平声　阁音杲　跋巴毛切　着池烧切　拗音要
　　楔子
　　〔刘玄德引祗从上诗云〕急离江东趱路归。荆州还隔彩云偎。鳌鱼脱却金钩钓。摆尾摇头再不回。某刘备自到江东。已经旬日。孙权意欲将我拘留在国。索换荆州。昨日孔明着刘封推送暖衣。故坠锦囊。赚某还家。孙权不知是计。卽日打发俺夫妻二人上路。到得江口。被甘宁凌统当住。亏俺夫人喝退。放了过来。不觉已近汉阳了。此去荆州不远。只怕周瑜知觉。领兵追赶。急难脱身。怎生得一枝接应军马来。可也好也。〔卒子抬旦车子上〕〔旦云〕玄德公着从者行动些。俺早到荆州咱。〔刘云〕恰纔这江口。吴将拦路。不是夫人喝退怎么能勾过来。这里已是汉阳江口。是俺荆州地方了。虽则如此。还怕周瑜来追哩。〔旦云〕玄德公放心。诸葛军师必有主张。兀那芦苇丛里有军马来。敢是你家兵也。〔张飞领卒子上云〕某张飞是也。奉军师将令。到这汉阳地面迎接哥哥。兀那远远望见。不是哥哥来也。〔见科〕〔刘玄德云〕三弟。你来了也。俺军师有甚么话说。〔张飞云〕哥哥请嫂嫂下车。上了马。先回荆州去。这是军师的将令。〔张飞做打耳喑科云〕可是恁的。〔刘玄德云〕我知道了也。夫人请下的这翠鸾车。换上了马。和俺先回荆州去。留三将军在后护送。〔正旦做下车上马科云〕三叔叔。你小心在意者。〔张飞唱〕
　　【仙吕赏花时】我着你换上青骢前路发。这早晚周瑜没乱杀。再休来俺面上弄奸猾。凭着俺单鎗也那只马。则着你都不得好还家。
　　〔刘玄德同正旦梅香下〕〔张飞云〕小校。牵着我的马。待我上的这翠鸾车。自在的坐坐。小校。抬动些。〔周瑜同甘宁凌统上〕〔周瑜云〕某周公瑾甫能赚得刘备过江来。不想主公为甚么就放他回去了。更待干罢。甘宁凌统。〔甘宁凌统云〕元帅有。〔周瑜云〕我着你两个把住江口。你怎敢违我将令。放他过去。〔甘宁云〕俺两个怎么肯放把守的似荷包口儿紧紧的。有孙安小姐说道。奉老夫人吴王的令旨。况且小姐平日好个性儿。老夫人又向着他。便是元帅自在那里。也不敢阻当。何况小将。〔周瑜怒科云〕唗。你岂不闻将在军。君命有所不受。我的将令。管甚么孙安小姐。如今权饶你将功折罪。点起人马。随我追赶去来。〔追科〕〔甘宁云〕兀那前面行的。不是小姐翠鸾车。元帅亲自赶上。问他个回去的缘故。可不好那。〔周瑜做下马跪科云〕小姐。某周瑜定了三计。推孙刘结亲。暗取荆州。今日甫能请的刘备过江来。拏住他不放回还。这是某赚将之计。怎么这江口上小姐倒叱退了众将。放刘备走了。着某甚日何年得他这荆州。你护你丈夫家。也不该是这等。〔张飞做揭帘子科云〕兀那周瑜。你认的我老三么。好一个赚将之计。亏你不羞。我老三若不看你在车前这一跪面上。我就一鎗在你这匹夫胸脯上戳个透明窟笼。〔周瑜做气科云〕原来是张飞在翠鸾车上坐着。我枉跪了他这一场。兀的不气杀我也。〔做气倒科〕〔甘宁云〕三将军。俺元帅箭疮发了也。〔张飞云〕我不杀他。你扶这匹夫回营中去。〔甘宁凌统扶周瑜下〕〔张飞云〕周瑜。眼见的你这一气。无那活的人也。哥哥嫂嫂前面去远了。小校。抬着车儿慢慢的走。将马过来。待某赶上。先见军师回话去来。〔下〕
　　〔音释〕
　　从去声　发方雅切　杀双鲊切　猾呼加切　戳侧角切　笼上声
　　第四折
　　〔诸葛亮领卒子上云〕贫道诸葛孔明。因周瑜要取荆州之地。请玄德公拜门。不肯放过江来。我着刘封送暖衣。就带一个锦囊去。我料孙权定放主公即日回来也。早遣三将军江边接应去了。贫道安排下筵席。与主公夫人拂尘。这早晚敢待来也。〔刘封上云〕自家刘封。过江送暖衣去。俺父亲正吃酒醉了。整整的饿了我这一日。我如今见军师去。〔卒子报科云〕刘封到。〔刘封做见科云〕军师着我刘封送暖衣并锦囊去。父亲着我先回来那孙家里摆的好席面。只是我刘封没造化。单只看的一看。做了眼饱肚中饥哩。〔诸葛亮云〕刘封。这也算你的一功了。〔刘封云〕多谢军师。〔刘玄德上云〕某刘备自过江住了十数日。多亏军师之计。就当日孙仲谋着某同夫人回荆州来。江边迎着张飞兄弟接应。俺先将夫人送回后堂中去了。我见军师去咱。〔卒子报科云〕偌。报的军师得知。有主公来了也。〔诸葛亮云〕主公回了。俺迎接去来。〔见科〕〔刘玄德云〕军师好妙计。孙权一见了书呈。就着俺过江来了。〔诸葛亮云〕主公请坐。待众将来全了时。一同庆功饮酒。〔关羽同赵云上〕〔关羽云〕某关云长。这是赵子龙。奉军师将令。着往樊城新野各处整点人马。听知俺大哥过江拜门。今日回来了。子龙。俺和你见哥哥去来。〔赵云云〕二将军请。令人报复去。道有关某同赵子龙下马也。〔卒子报科云〕二将军赵将军到。〔二将做见科〕〔关羽云〕军师。俺关羽同赵云在樊城新野等处整点人马回来了也。〔诸葛亮云〕二位将军少待。等三将军来时。与主公夫人庆功饮酒。〔张飞上云〕某张飞奉军师将令。接应俺大哥回来。令人报复去。道有张某来了也。〔卒子报科云〕三将军到。〔张飞见科云〕军师。张飞在江边接着哥哥。先打发嫂嫂换上了马。同大哥自回荆州。某就坐在嫂嫂翠鸾车上。周瑜领兵赶上。跪在车前。所说他取荆州之计。被某揭起帘子。羞辱了他一场。那周瑜一口气气的撇然倒地。扶的回营去了。这早晚多咱死也〔诸葛亮云〕三将军成此大功。可喜可喜。主公今日回了。两国孙刘结亲。又保守了荆州之地。贫道设一大宴。请孙夫人来庆贺咱。〔关羽云〕军师说的是。令人。传入后堂。请嫂嫂出来饮宴者。〔卒子云〕夫人有请。〔正旦上云〕妾身孙安小姐。今日同玄德公复还荆州。军师会众将排宴。论功庆赏。非同容易也呵。〔唱〕
　　【双调新水令】听的个东君今日绮筵开。则俺这美前程世间无赛。想当初要荆州通使去。舍了个亲妹子度江来。若不是巧计安排。怎能勾锦鸳鸯得宁耐。
　　〔正旦见科〕〔诸葛亮云〕夫人来了。主公请就坐咱。〔刘玄德云〕您众将。这几时若不是军师妙计。俺岂得复回荆州也。〔诸葛亮云〕此非贫道之能。众将之力。一来托赖主公洪福。二来多亏夫人贤德。方得俺两家罢兵。令人。抬上果桌来者。〔卒子云〕理会的。酒到。〔诸葛亮云〕贫道先与主公夫人送一杯。然后众将以次而饮。〔诸葛亮做递酒科云〕〔正旦唱〕
　　【沉醉东风】我只见众公卿欢容满腮。齐臻臻把果桌忙抬。画堂中音乐谐。宝鼎内香烟蔼。祝千秋磕头礼拜。不知道赤壁东风大会垓。可似这今朝奏凯。
　　〔诸葛又递酒科云〕夫人满饮此杯。〔正旦云〕军师先请。〔诸葛亮云〕不敢。夫人请。〔正旦唱〕
　　【沽美酒】见军师送酒来。空折杀女裙钗。多亏你决胜成功将相才。与妾身有何担带。敢劳动这酬待。
　　〔诸葛亮云〕夫人。饮过这酒者。〔正旦云〕妾身领这杯酒。〔做饮酒科〕〔刘玄德做递酒科云〕将酒来。我与军师敬一杯。〔正旦唱〕
　　【太平令】合谢你军师元帅。只这一封书促你回来识破了千般成败。杜绝了他十分毒害。这一场布摆。喝啋。是谁的手策。呀。保护得荆州安泰。
　　〔刘玄德云〕众将斟上酒。多要尽醉方归也。〔众饮酒科〕〔关羽云〕嫂嫂。想当初周公瑾怎生用计。要取索荆州。你是说一遍。与俺众将听咱。〔正旦唱〕
　　【锦上花】要取荆州。人人无奈。则有个周瑜。逞尽狂乖。定下机关。送亲过来。嘱付我的言词。扬扬不采。
　　〔张飞云〕若不是嫂嫂贤达。俺哥哥险些儿中了他的计策也。〔正旦唱〕
　　【幺篇】非干贱妾贤。凡事要明白。未入门桯。先纳降牌。既做姻亲。怎好乱猜。咱这里归伏。他干生计策。
　　〔诸葛亮云〕似夫人大德。端的少有。〔正旦唱〕
　　【碧玉箫】这也是天数合该。姻缘线牵来。夫妻有情怀。永远得和谐。愿皇图万万载。保封疆弭祸灾。御酒酾。宫花戴。长似这筵前宴乐无妨碍。
　　〔诸葛亮云〕您众将跪下者。听主公与你叙功赐赏。〔词云〕贫道本垄上遗民。遇明主三顾殷勤。在军中运筹决策。长则是羽扇纶巾。借荆州暂屯人马。奈东吴索取频频。屡设计皆为参透。故遣使议结姻亲。赚过江阴图谋害。锦囊至立送回轮。张翼德虽然粗鲁。翠鸾车假作夫人。将周瑜当场耻辱。箭疮裂一命难存。关云长雄略盖世。赵子龙大胆包身。便刘封不曾临阵。往来间亦有功勋。玄德公汉朝枝叶。孙小姐出自名门。正相应天缘匹配。排筵席庆贺长春。诸将佐加官赐赏。一齐的拜谢皇恩。〔众谢科〕〔正旦云〕俺玄德公呵。〔唱〕
　　【收尾】他本是汉皇帝室亲支派。少不得将吴魏并做了刘家世界。显得俺卧龙的诸葛十分能。笑杀那短命的周瑜刚则一时歹。
　　〔音释〕
　　策钗上声　白巴埋切　桯音形　载上声　弭音米　酾音筛
　　题目　两军师隔江斗智　
　　正名　刘玄德巧合良缘
　　两军师隔江斗智杂剧终

《元曲选》　孟德耀举案齐眉杂剧　（明）臧晋叔 编
 　　孟德耀举案齐眉杂剧　　（元）无名氏 撰
　　●孟德耀举案齐眉杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　梁伯鸾甘贫守志　正名　孟德耀举案齐眉 
　　第一折
　　〔外扮孟府尹同老旦王夫人领家僮上诗云〕白发刁骚两鬓侵。老来灰却少年心。不思再请皇家俸。但得身安抵万金。老夫姓孟。双名从叔。祖居汴梁扶沟县人氏。嫡亲的三口儿家属。老夫人王氏。所生一女。名曰孟光。小字德耀。老夫幼年间曾为府尹之职。因年迈告了致仕。闲居已数年矣。老夫有个同堂故友梁公弼。曾与他指腹成亲。他所生一男乃是梁鸿。不想公弼夫妻早都下世去了。如今梁鸿学成满腹文章。争奈身贫如洗。沿门题笔为生。我待将这门亲事悔了来。则道我忘却前言。我待要将女儿聘与他来。他一身也养治不过。若是俺女儿过门之后。那里受的这般苦楚。老夫人。似此如之奈何也。〔夫人云〕老相公也。还再做个商议。〔孟云〕老夫人。如今此处有个张小员外。是巨富的财主。又有一个马良甫。是官员家舍人。久已后也是为官的。如今就请将梁鸿来。着他三人都到俺前厅上。设一酒席管待他。放下斑竹帘儿来。请小姐在帘儿里边。看他三个人。随小姐心中自选一个。他久已后也不怨的我两口儿。你可意下如何。〔夫人云〕老相公主的是。〔下〕〔孟云〕下次小的每。一壁厢着人请张小员外。马舍人。和梁秀才来者。若到时。报复我家知道。〔家僮云〕理会的。〔二净扮张小员外马舍上张诗云〕他是舍人马良甫。我是豪家张员外。一气吃缾泥头酒。则嚼肉鲊不吃菜。自家张小员外便是。这个是我表弟马良甫。孟相公家请俺二人。不知有甚事。须索走一遭去。可早来到也。门上的报复去。道请的客来了也。〔家僮报科〕〔孟云〕道有请。〔家僮云〕请进去。〔做见科〕〔张云〕老酱棚。呼唤俺两人。有何说话。若是有酒。快拏出来。打三锺。〔孟云〕二位且少待。请梁鸿去了。这早晚敢待来也。〔末扮梁鸿上诗云〕三十男儿未济时。腹中晓尽万言诗。一朝若遂风雷志。敢折蟾宫第一枝。小生姓梁名鸿。字伯鸾。有父母在日。多蒙严教。学成满腹文章。未曾进取功名。俺父亲当初曾与孟府尹家指腹成亲。自从父母弃世之后。小生累次使人说亲去。他见小生一贫如洗。坚意不肯。今日使人来请。不知为何。须索走一遭去。门上人报复去。道有梁鸿来了也。〔家僮报见科〕〔梁鸿云〕老相公。呼唤小生。有何见谕。〔孟云〕请坐。下次小的每。抬上果桌来者。〔家僮做抬果桌科〕〔孟低声分付云〕一壁厢行酒。一壁厢转报绣房中。请将小姐出来。〔家僮云〕理会的。〔正旦扮孟光领梅香上云〕妾身孟光是也。正在绣房中做针指。父亲母亲在前厅上呼唤。不知甚事。须索见来。〔梅香云〕小姐。你还不知道。如今老相公见小姐成人长大。未曾招嫁。前厅上请下三个客人。一个是财主张小员外。一个是官宧家舍人马良甫。一个是穷秀才唤做甚么梁鸿。着小姐三人里面自选某偶。相招一个姐夫。小姐。你便喜欢。则是梅香苦恼。〔正旦云〕莫不是指腹成亲的梁秀才么。〔梅香云〕不知是不是。有那穷的。不似他穷的怕人。小姐。则拣那富贵的招一个。又为人。又受用。〔正旦云〕梅香。你说差了也。〔梅香云〕小姐。我可怎生说的差了。〔正旦做叹科云〕梅香。你看这暮春天道。好生困人也呵。〔唱〕
　　【仙吕点绛唇】你看这春满皇都。落花无数。飘香雨。蝶翅蜂须。犹兀自留春住。
　　〔梅香云〕小姐。这三春天气。莺慵燕懒。蝶困蜂忙。我心中只想一觉儿睡。可是怎么说那。〔正旦唱〕
　　【混江龙】恰离了兰堂深处。倩东风扶策我这困身躯。懒设设梳云掠月。意迟迟傅粉施朱。你道是春睡不禁啼鸟唤。我则待日长偷看古。人书。〔梅香云〕老相公唤哩。你也梳妆打扮些儿波。〔正旦唱〕我这里荡香尘忙把扇儿遮踏残红软衬着鞋儿去。再提掇绮罗衣袂。重整顿珠翠冠梳。
　　〔梅香云〕我梅香看来。小姐则不要嫁那穷秀才好。〔正旦唱〕
　　【油葫芦】这须是五百年前天对付。〔梅香云〕这也只凭你自家主意。有什么天缘在那里。〔正旦唱〕怎教咱自做主。〔云〕这三人里面。〔唱〕除梁鸿都是些小人儒。〔梅香云〕小姐。你差了也。这梁鸿穷的怕人子哩。〔正旦唱〕你道他现贫穷合受贫穷苦。他有文章怕没文章福。〔梅香云〕那文章是肚里的东西。你怎么就看的出。〔正旦唱〕常言道贤者自贤。愚者自愚。就似那熏莸般各别难同处。怎比你有眼却无珠。
　　〔梅香云〕世间多少穷秀才。穷了这一世。不能发迹。你要嫁他。好不颓气也。〔正旦唱〕
　　【天下乐】哎。屈沉杀三尺龙泉万卷书。何也波如。非浪语。便道是秀才每秀而不实有矣夫。想皇天既与他十分才。也注还他一分禄。包的个上青云平步取。
　　〔梅香报科云〕老相公。小姐来了也。〔孟云〕着老夫人陪小姐在帘儿里边看去。你就问他一个端的。〔梅香云〕理会的。〔做请夫人科〕〔夫人云〕孩儿。你帘儿里边看去。你父亲请的三位客来。一个是官员。一个是财主。一个是穷秀才。在俺厅上饮酒。任从你意下招选一个。〔正旦云〕母亲。您孩儿只嫁那穷秀才。〔夫人云〕嗨。孩儿不肯嫁官员财主。只要嫁那穷秀才。老相公。你可枉着了也。〔孟云〕二位舍人。蔬食薄味。管待不周。且请回宅去。后会有期。〔张云〕老官儿。你请俺吃酒。酒又不醉。饭又不饱。就着俺起身。也等俺家吃个拦门锺儿去。〔马云〕君子略尝滋味。小人吃杀不饱。他既然支调咱家回去。早气出我个四句来了。〔诗云〕老孟是个真夹脑。酒不醉来食不饱。以后还有何人肯上门。看他做不的孟尝君一只脚。〔同下〕〔孟云〕他二人去了也。梁秀才。你暂且回避者。〔梁鸿云〕小生告退。〔下〕〔孟云〕梅香。唤小姐来。老夫亲自问他。〔正旦见科〕〔孟云〕孩儿也。这官员财主秀才。你可要嫁那一个。〔正旦云〕父亲。你孩儿只嫁那秀才。〔孟云〕则他便是梁鸿。每日在长街市上题笔为生的。怎比那两个是官员财主。你嫁了他。也得受用哩。〔正旦云〕父亲。秀才是草里旛竿。放倒低如人。立起高如人。便嫁他也不误了孩儿也。〔唱〕
　　【村里迓鼓】咱为人且贫且富。为官的一荣一辱。〔孟云〕做官的有什么辱来。〔正旦唱〕他请的是皇家俸禄。又科敛军民钱物。直等待削了官职。卖了田地。散了奴仆。那时节方悔道不知止足。
　　〔孟云〕那梁鸿是个穷秀才。几能勾发达日子。你苦苦要嫁他怎的。〔正旦唱〕
　　【元和令】你道他一介儒。消不的千锺粟。料应来尽世里困穷途。嫁他时空受苦。有一日万言长策献銮舆。纔信他是真丈夫。
　　〔孟云〕他的文章。我也见过他的。如今是这个模样。到老也不得长进了。〔正旦唱〕
　　【上马娇】这的是时命乖。非是他文学疎。须知道天不负诗书。则看渭水边吕望将文王遇。哎。怎笑的霜雪也白头颅。
　　〔孟云〕这马家的是官宧。张家是财主。比梁鸿差得多哩。〔正旦云〕父亲。〔唱〕
　　【胜葫芦】这都是荫庇骄奢泼赖徒。打扮出谎规模。睁眼苫眉捻鬓须。带包巾一顶。系环绦一付。怎知他不识字一丁无。
　　〔孟云〕那张小员外便也罢了。这马舍的官是他荷包儿里盛着的。嫁他有甚么不好。〔正旦唱〕
　　【幺篇】哎。兀的是豹子峨冠士大夫。何必更称誉。也非我女孩儿在爷娘行敢抵触。富时节将亲偏许。贫时节把亲偏阻。可不道君子断其初。
　　〔孟云〕这妮子既然要嫁梁鸿。我如今只问他。要两件宝贝。有便嫁他。〔正旦云〕父亲。可是那两件宝贝。〔孟云〕我要那带秋色羊脂玉。赛明月照夜珠。〔正旦唱〕
　　【后庭花】他是个守青毡一腐儒。捱黄虀忍饿夫。那里取带秋色羊脂玉。赛明月照夜珠。父亲阿你坏风俗。枉了你清廉名目。你断别人家不是处。下财钱要等足。少分文不放出。敢如何违法度。
　　〔孟云〕可不道在家从父那。〔正旦唱〕
　　【柳叶儿】我如今在家从父。枉教那穷书生一世孤独。他家寒冷落无他物。每日沿门儿题诗句。投至的攒下些须。〔带云〕父亲。你则想波。〔唱〕那秀才少不的搜索尽者也之乎。
　　〔孟云〕我着你嫁一个官员财主。你坚意不肯。则嫁梁鸿。久已后受苦。休得怨我也。〔正旦唱〕
　　【赚煞】他富则富富不中我志诚心。这秀才穷则穷穷不辱我姻缘簿。我若是合快乐不遭受苦。若是我合受苦强寻一个荣贵处。也只怕无福消除。教人道这乔男女。则是些牛马襟裾。〔孟云〕孩儿也。有钱的好。〔正旦唱〕父亲你原来不敬书生敬财主。我又不曾临邛县驾车。他又不曾升仙桥题柱。早学那卓文君拟定嫁相如。〔同梅香下〕
　　〔孟云〕老夫人。这事本已有约在先。况兼孩儿又执意定要嫁他。也是他的缘分了。明日是个好日辰。将梁鸿招过门罢。〔夫人云〕老相公主的是。〔孟云〕下次小的每。后花园中打扫书房干凈。待梁鸿成亲之后。就着他攻书。单则梅香送饭。再休着小姐与他对面。久已后老夫自有个主意。〔诗云〕孩儿忒滞泥。不必再沉吟。待他得志后。方显老夫心。〔同下〕
　　〔音释〕
　　长音掌　慵音虫　禁平声　重平声　福音府　莸音由　禄音路　辱如去声　物音务　仆邦模切　足臧取切　粟须上声　应平声　苫声占切　捻尼蹇切　盛音呈　誉平声　触音楚　妮音尼　阿何哥切　俗词疽切　目音暮　出音杵　独东卢切　中去声　分去声　泥去声
　　第二折
　　〔梁鸿上云〕小生梁鸿。自从老相公招过门来。七日光景也。并不曾见小姐面皮。则着梅香供茶送饭。今日若来时。我做意恼怒。着几句言语。他必然去与小姐说知。那小姐是读书的人。难道不来见我。梅香这早晚敢待来也。〔正旦领梅香上云〕妾身孟光。自从俺父亲将梁秀才招赘入门。七日光景。并不曾见面。今日父亲母亲不在家。梅香。我和你书房中探望梁秀才去来。〔梅香云〕小姐。老相公知道。则怕不中么。〔正旦云〕若知道呵。有我哩。不妨事。〔梅香云〕这等。我随着小姐去来。〔正旦唱〕
　　【正宫端正好】又不是卓文君抚琴悲。又不是秦弄玉吹箫恨。为甚些家务事晓夜伤神。则为俺不峥嵘女壻相招进。可着我怎打迭闲愁闷。
　　〔云〕我也听的有人说我哩。〔梅香云〕说小姐甚的来。〔正旦唱〕
　　【滚绣球】人都道孟德耀有议论。梁秀才甚气愤。这其间又不是女孩儿暗传芳讯。父亲呵。你瞒人怎瞒过空里灵神。道当初许了的亲。他不曾来谢肯。因此上无主意的爹娘失信。依着他则待要别选高门。依着我宁可乱铺着云鬓为贫妇。怎肯巧画蛾眉别嫁人。燕尔新婚。
　　〔云〕可早来到书房门首也。梅香。你过去。看他说甚么。〔梅香做见科云〕姐夫。〔梁鸿做恼科〕〔梅香出门云〕小姐。姐夫不言语。他好生的恼怒。不知为何。〔正旦云〕待我自过去咱。〔做见科云〕秀才。你过门七日。谁与你递茶送饭那。〔梁鸿做不语科〕〔正旦云〕我早猜着你了也。〔唱〕
　　【笑歌赏】莫不是老嬷嬷欠供待的勤。莫不是小梅香有些的言词蠢。莫不是太夫人不曾与你相通问。莫不是妾身行做甚的多回避。莫不是老相公近新来有什么别处分。你你你只管里这等不邓邓含嗔忿。
　　〔梁鸿背叹科云〕早知如此挂人心。悔不当初莫相识。〔正旦唱〕
　　【醉春风】你悔则悔咱须是百年恩。你恼则恼咱须是两意肯。又不曾强逼你结了婚姻。我当初将你来尽。尽。又不曾五载十年。止不过三朝两日。便恁般万愁千恨。
　　〔云〕秀才。你不言语。我下跪问你咱。〔做跪科云〕秀才。过门七日矣。妾问不答一言。莫非责妾之罪乎。〔梁鸿云〕岂不闻素富贵行乎富贵。素贫贱行乎贫贱。我观尔非梁鸿之匹。你头戴珠翠。面施朱粉。身穿锦绣。恰似夫人一般。你试看我身上褴褛。衣服破碎。怎与你相称。依着我呵。去了衣服头面。穿戴布袄荆钗。那其间方纔与你成其夫妇也。〔正旦云〕我则道为甚么来。这东西我已备之久矣。自今与你改换了衣服。则便了也。〔梁鸿云〕若改了妆。换了衣。这纔是梁鸿之匹。〔正旦换妆科唱〕
　　【石榴花】往常时画堂娇惯数年春。锦绣四时新。凌波罗袜不生尘〔梅香云〕小姐。这个是什么打扮。你当初嫁那富贵的。可不好来。〔正旦唱〕暗想着当初二人调弄精神。他指望官员财主咱须顺。岂知我甘心的则嫁寒门。〔梁鸿云〕似小生这等衣衫褴褛。只怕你也心困哩。〔正旦唱〕你是我亲男儿岂怨身贫困。〔梁鸿云〕小姐。你当初何不嫁那富贵的来。〔正旦唱〕我怎肯将颜色嫁他人。
　　【斗鹌鹑】重整顿布袄荆钗。收拾起娇红腻粉。〔梁鸿云〕小生这几日好生伤感也。〔正旦唱〕你道是往日堪怜。到今日更亲。可不道一夜夫妻百夜恩。我见你便忒认真。须是在夫妇行殷勤。也要去爷娘行孝顺。
　　〔孟暗上云〕隔墙须有耳。窗外岂无人。这小贱人无礼。瞒着老夫。引着梅香去书房中看梁鸿去了。兀的不气杀老夫也。我到那里就将他二人赶出去者。〔做见科云〕好大胆的小贱人也。〔正旦唱〕
　　【上小楼】又不是挑牙料唇。只待要寻争觅衅。〔孟云〕这小贱人辱没杀老夫也。〔正旦唱〕我有甚的败坏风俗。羞辱爷娘。玷累家门。你将这赤的金。白的银。饕餮都尽。又道是女孩儿背槽抛粪。
　　〔孟云〕你这等大胆。在我根前。还敢回话哩。〔正旦唱〕
　　【幺篇】这不是我言语村。须是你情性紧。我又不曾打骂家奴。欺负良人。抵触家尊。〔孟云〕小贱人将这头面衣服不穿不戴。可怎生这般打扮。〔正旦唱〕我收了这珠翠衣。锦绣裙。怕待饰蛾眉绿鬓。〔云〕父亲。我孩儿不敢说。你也想波。〔唱〕和他那破栏衫怎生随趁。
　　〔孟云〕兀的不气杀我也。〔正旦唱〕
　　【十二月】父亲呵。你既然恁般发狠。怎教我不要半语支分。这秀才书读万卷。有一日笔扫千军。他须是黄阁宰臣。休猜做白屋穷民。
　　〔孟云〕我看这穷秀才。一千年不得发迹的。女生外向。怎教我不着恼。〔正旦唱〕
　　【尧民歌】你道是儒人今世不如人。只合虀盐岁月自甘贫。直等待凤凰池上听丝纶。宫袍赐出绿罗新。青也波云。男儿一致身。父亲呵。那些时你可便休来认。
　　〔孟云〕则今日便与我赶将出去。〔正旦云〕父亲。多共少也与您孩儿些奁房断送波。〔孟云〕一文也无。你便出去。〔正旦云〕秀才。如今父亲将俺赶出门去。如之奈何。〔梁鸿云〕常言道好男不吃婚时饭。好女不穿嫁时衣。小姐放心。小生若出去呵。拚的觅些盘缠。便上朝求官应举去也。〔正旦唱〕
　　【耍孩儿】你看举头日远长安近。则把这读过的经书自温。当今天子重贤臣。大开着海也似的贤门。早遂了从龙从虎风云气。稳受些滋草滋花雨露恩。这是咱逢时运。父亲呵休错认做蛙鸣井底。鹤立鸡羣。
　　〔孟云〕我观那梁鸿。则当是蓬蒿草底尘土一般。〔正旦唱〕
　　【煞尾】你看他是蓬蒿草底尘。我觑他是麒麟阁上人。〔云〕则今日辞别了父亲出去。久以后不发迹。也不见父亲之面了。〔唱〕须有日御帘前高捧三台印。都省里安身正一品。〔同下〕
　　〔孟云〕他两个去了也。我想他此一去。必定往那皋伯通家庄儿上住。那秀才犹可。俺小姐富家生长的孩儿。如何受的这般苦楚。分付管家的嬷嬷。一日送三餐茶饭去。则与小姐食用。休要与梁鸿食用。久已后老夫自有个主意。嬷嬷那里。〔嬷嬷上云〕堂上一呼。阶下百诺。老身是孟老相公宅上嬷嬷的便是。老相公呼唤。须索见来。老相公。呼唤老身。有何分付。〔孟云〕我唤你来。不为别事。我今日将小姐和梁鸿两个都赶出去了。你近前来。可是恁般。〔做打耳喑科〕〔嬷嬷云〕理会的。老相公放心都在我身上。老相公。他两口儿此一去虽然有些儿怪你。只怕久已后谢你也是迟了。我将着这衣服宝钞鞍马。不敢久停久住。直到皋大公家庄儿上探望小姐。走一遭去来。〔下〕〔孟云〕嬷嬷去了也。正是眼观旌捷旗。耳听好消息。〔下〕
　　〔音释〕
　　行音杭　称去声　衅欣去声　饕音叨　餮汤也切　奁音廉
　　第三折
　　〔梁鸿同正旦上诗云〕一去孟从叔。来依皋伯通。将何度朝夕。且与作佣工。小生梁鸿。自从孟老相公赶将俺两口儿出来。到这皋大公庄儿上居住。俺两口儿与人家舂米为生。小姐。你如何受的这等苦楚也。〔正旦云〕秀才。你怎生这般说。岂不闻夫唱妇随也呵。〔唱〕
　　【越调斗鹌鹑】我本生长在仕女图中。到今日权充在佣工队里。刚备下布袄荆钗。又加着这一副苕菷簸箕。〔梁鸿云〕当初你不嫁我。可不好也。〔正旦云〕我嫁你也不为别。〔唱〕则为你书剑功能。因此上甘受这糟糠气息。我避不的人笑耻。人是非。〔梁鸿云〕你看咱住的这房舍么。〔正旦唱〕住的是灰不答的茅团。铺的是干忽剌的苇席。
　　【紫花儿序】恰捧着个破不剌椀内。呷了些淡不淡白粥。吃了几根儿哽支杀黄虀。〔嬷嬷上云〕老身是孟老相公家嬷嬷。今有小姐赶在皋大公庄儿上住。每日使梅香送饭。梅香与老相公说。有小姐高高的举案齐眉。伏侍秀才。老相公不信。今日着我送饭。就看他去。老相公暗暗的赍发他绵团袄一领。白银两锭。鞍马一副。则当是老身的。赠与他做盘缠。着他去求官。可早来到也。小姐在家么。〔梁鸿云〕小姐。门首有甚么人叫你哩。〔正旦云〕秀才。我试看去咱。〔唱〕若是别人来不须回避。怕只怕是俺爹妈皆知。他着你奋志夺魁。刬地在这里舂着粗粮筛着细米。问时节怎生支对。可不空着你七步文才。只这等是一世衣食。〔梁鸿下〕
　　〔嬷嬷云〕小姐万福。〔正旦云〕我道是谁。原来是嬷嬷。往常时梅香送饭。今日着嬷嬷来。〔嬷嬷云〕梅香不中用。我亲自送饭来。〔正旦云〕我与你说话。恐怕唾津儿喷在茶饭里。有失敬夫主之礼。我高高的举案齐眉。先着俺秀才食用者。〔嬷嬷云〕他有甚么高官重职。你怎生这般敬他那。〔正旦云〕岂不闻夫乃妇之天。嬷嬷。你道的差了也。〔唱〕
　　【金蕉叶】你道他有甚的高官重职。也须要承欢奉喜。虽不曾夫贵妻荣。我只知是男尊女卑。
　　〔嬷嬷云〕我看梁官人也是三十以外的人了。还是这般模样。几时能勾发迹也。〔正旦唱〕
　　【调笑令】你道他发迹。已无期。眼睁睁早虚过了三四十。〔嬷嬷云〕量他打甚不紧〔正旦唱〕你道他根前还讲甚尊卑礼。常言道是夫唱妇随。为甚那男儿死了咱挂孝衣。这消不的我举案齐眉。
　　〔嬷嬷云〕他便有甚聪明智慧在那里。你这般敬他。〔正旦唱〕
　　【秃厮儿】你道他无聪明智慧。折莫他便鲁坌愚痴。常言道嫁的鸡儿则索一处飞。与梁鸿既为妻。也波相宜。
　　〔嬷嬷云〕他每日家饭也无的吃哩。〔正旦唱〕
　　【圣药王】折莫他从早起。到晚夕。不得口安闲饭食与充饥。虽然是运不齐。他可也志不灰。只等待桃花浪暖蛰龙飞。平地一声雷。
　　〔嬷嬷云〕我闻得梁官人替人做佣工。每日舂米为生。这碓场在那里。待我去看一看。〔张小员外马舍上张云〕自小从来好耍笑。家中广有金银钞。兄弟唤做歪厮缠。则我叫做胡厮闹。自家张小员外的便是。这个是马良甫。俺两个打听的孟光被他父亲赶将出来。在皋大公庄儿上住。与人家佣工舂米为生。俺如今故意的到他那里。调戏他一番。有何不可。〔做见科云〕我道是谁。原来是孟光小姐。来来来。你与我舂些米儿。舂了米。糠皮儿都是你的。你与我多舂几遍儿。〔正旦云〕你看这厮甚么道理。兀那厮。你听者。〔唱〕
　　【鬼三台】咱与你甚班辈。自来不相会。走将来磕牙料嘴。〔张云〕兄弟。你看这女人。他这般受苦。倒说咱磕牙料嘴。〔正旦唱〕陪着笑卖查梨。〔马云〕小姐。你嫁了我时。比别人不强多着哩。〔正旦唱〕调弄他舌巧口疾。这厮村的来恁般村性格。俺穷则穷不曾折了志气。〔张云〕小姐。你当初嫁了俺呀。可不好那。〔正旦唱〕只管里故意干乔。〔张做扯正旦衣服科云〕小姐。向前来。我和你说一句话儿咱。〔正旦推科唱〕去波。你歪缠些怎的。
　　〔张做跌出起踢门科云〕你久以后是打莲花落的相识。〔马云〕咱两个去罢。你便跌了一交。也落的他亲手推这一推。俺又不曾言语。倒吃他一场花白。〔诗云〕我两个有钱有钞。天生来又波又俏。斗孟光不得便宜。空惹他傍人一笑。〔下〕〔梁鸿上云〕小姐。你为什么大惊小怪的。〔正旦云〕可不悔气。被那两个泼男女羞辱了一场。〔唱〕
　　【麻郎儿】我穷则穷是秀才的妻室。你穷则穷是府尹的门楣。那些儿输与这两个泼皮。白白的可干受了一场恶气。
　　〔梁鸿云〕小姐。这样人理他则甚。〔正旦唱〕
　　【幺篇】想起。就里。事体。〔带云〕我待和他计较来。〔唱〕与这厮争甚么闲是闲非。〔带云〕我待不计较来。〔唱〕我又做不的那没羞没耻。哎哟天阿。怎生家博得个一科一第。
　　〔嬷嬷云〕既然如此。怎不教梁官人上朝进取功名去来。若得一官半职。也不受人这等羞辱。〔正旦云〕嬷嬷。你怕说的不是。但我三餐粥饭尚不能勾完全。这一路盘缠出在那里。不知嬷嬷平日可曾趱下的些私房。不论多少。赍发与秀才前去。此恩异时必当重报也。〔唱〕
　　【络丝娘】但得你肯赍发到皇都帝里。我怎敢便忘了你这深恩大德。直将你一倍加增做十倍。也还表不的我相酬之意。
　　〔嬷嬷虚下取砌末上科云〕小姐。老身无甚么馈送。止有这绵团袄一领。白银两锭。鞍马一副。你官人此去。若得了官时。休忘了老身也。〔诗云〕堪叹梁鸿彻骨贫。今朝远践洛阳尘。会须金榜标名姓。始信儒冠不误人。〔下〕〔正旦云〕嬷嬷去了也。亏他送与俺偌多东西。秀才。你则着志者〔梁鸿云〕小姐放心。若到帝都阙下。小生必然为官也。〔正旦唱〕
　　【收尾】只愿的丹墀早把千言对。施展你男儿壮气。休得要做了无名金榜不回归。空教我斜倚定柴门盼望着你。〔下〕
　　〔梁鸿云〕多谢嬷嬷。赍助了鞍马盘缠。则今日好日辰。上朝取应。走一遭去。〔诗云〕昔作五噫歌。今成万言策谁知涤器人。即是题桥客。〔下〕
　　〔音释〕
　　佣音庸　簸音播　息丧挤切　剌音辣　席星西切　食绳知切　职张耻切　迹将洗切　十绳知切　坌滂闷切　夕星西切　蛰音辄　碓音对　疾精妻切　便平声　室伤以切　德当美切
　　第四折
　　〔孟上云〕老夫孟从叔是也。自从赶我女孩儿和梁鸿出门以来。便好道木不钻不透。人不激不发。果然那梁鸿上朝取应。一举状元及第。除授本处县令。老夫如今牵羊担酒。与孩儿庆喜。走一遭去来。〔下〕〔梁鸿冠带引祗从上诗云〕去日曾携一束书。归来玉带挂金鱼。文章未必能如此。多是家门积庆余。小官梁鸿是也。到于帝都阙下。一举状元及第。除授扶沟县县令之职。今早到任已毕。将的这驷马高车。着祗从人取夫人去了。这早晚敢待来也。〔正旦引梅香祗从上云〕我孟光谁想有今日也呵。〔唱〕
　　【双调新水令】疑怪这叫喳喳灵鹊噪花梢。却元来得除授状元来到。若不是莹窗文史足。怎能勾虎榜姓名标。谁想今朝。天开眼自然报。
　　〔祗从报科云〕报的相公得知。有夫人来了也。〔梁鸿出迎科云〕夫人。贺万千之喜。左右将过来。〔祗从捧砌末上科〕〔梁鸿云〕夫人。这五花官诰金冠霞帔。你请受了者。〔正旦唱〕
　　【沉醉东风】我则见这一壁捧着的光闪闪金花紫诰。那一壁捧着的齐臻臻珠翠鲛鮹。〔梁鸿云〕夫人。今日纔表的你有冰清玉洁之心也。〔正旦唱〕你道是纔表我冰清玉洁心。〔梁鸿云〕厮称你云锦花枝之貌。〔正旦唱〕又道是厮称我云锦花枝貌。我今日呵做夫人岂敢妆幺。〔梁鸿云〕夫人请穿上者。〔正旦云〕相公。我不敢穿。〔梁鸿云〕可是为何。〔正旦唱〕争奈我两次三番不待着。则怕不稳如荆钗布袄。
　　〔梁鸿云〕夫人。这是天子所赐。你可穿上。望阙谢了恩者。〔正旦做穿科唱〕
　　【庆宣和】元来这象简乌纱出圣朝。若是没福的也难消。只为俺读书人受过凄凉合荣耀。因此上把儒衣换了。换了。
　　〔做同谢恩科〕〔张小员外马舍上张云〕自家张小员外。这个是马良甫。县里差俺两个接新官。谁想是孟老相公家女壻梁鸿。做了本处县令。想着咱在皋大公庄儿上调戏他浑家。若与俺算起旧帐来。怎生是了。〔马云〕不妨事。他那里记的起。咱每大着胆见他去。〔做见跪科〕〔梁鸿云〕这厮如何不抬头。〔张云〕直等到二月二哩。〔梁鸿云〕原来是这两个弟子孩儿。你认的我么。〔张马做慌科〕〔梁鸿云〕您是甚么身役。〔张云〕俺两个是儒户。县里拣选来接待新官的。〔梁鸿云〕今日你接我。可是我接你。既是儒户。与我吟诗。若吟的好。便饶恕你。吟的不好。一百大毛板一个。〔马云〕这诗须让咱先吟。〔做念科诗云〕我做秀才。冷酒热酾。一气一椀。荡的嘴歪。〔梁鸿云〕你看这厮胡说。左右。拏下去打呀。〔做打科〕〔张云〕我道你不济。听我吟。〔诗云〕我做秀才快噇饭。五经四书不曾惯。带叶青蒜嚼两根。泥头酒儿吃瓶半。〔梁鸿云〕一发胡说。左右拏下去打呀。〔做打科〕〔正旦唱〕
　　【鴈儿落】他那曾习读古圣学。枉惹的儒人笑。今日个折将丹桂来。〔梁鸿云〕这厮你当初可道来。〔张云〕小的不曾道甚么来。〔正旦唱〕可不道俺则会打莲花落。
　　〔张云〕呀。夫人。一句也不曾忘了。休和俺每一般儿见识。只是饶了俺罢。〔正旦唱〕
　　【得胜令】俺如今行处马头高。人面上逞英豪。则俺那美玉十分俊。不似你花木瓜外看好。哎。你个儿曹。谁着你行无道。〔张云〕夫人可怜见。这都是旧话。休题也。〔正旦云〕左右那里。〔唱〕准备着荆条。将他扣厅阶吃顿拷。
　　〔梁鸿云〕这厮接待不周。好生无礼。发到县间去。每人杖一百。枷号一个月。打退儒户。永为农夫。〔祗从云〕理会的。〔张云〕可不是悔气。他起初要我吟诗。偏生再做不来。如今倒气出我四句来了。〔诗云〕他家忒煞卖弄。打的屁股能重。烧酒备下三缾。到家自己暖痛。〔同下〕〔嬷嬷上云〕门上人报复去。道有孟老相公家嬷嬷在于门首。〔祗从做报科〕〔正旦云〕相公。大恩人在门首。咱迎接他去来。嬷嬷请。〔嬷嬷见科云〕您两口儿索是欢喜也。〔正旦唱〕
　　【乔牌儿】往常时独自焦。到今日大家乐。〔带云〕想在皋大公庄儿上呵。〔唱〕那其间扑头扑面糠飞遶。今日个玉玲珑金凤翘。
　　〔嬷嬷云〕小姐。你当初受那般苦楚。你可还记的么。〔正旦唱〕
　　【挂玉钩】这的是举案齐眉有下稍。〔嬷嬷云〕小姐。你如今还守着旧时的节操哩。〔正旦唱〕你道我不改初时操。我从来贫不忧愁富不骄。怎肯败坏了闺门教。〔云〕嬷嬷请上。受我夫妻一拜。〔唱〕你昔日恩。今朝报。不是你拨散浮云。怎能勾得上青霄。
　　〔嬷嬷云〕小姐稳重。有老相公同老夫人在于门首。你接待他去咱。〔正旦云〕我有什么老相公老夫人。今日要来认我。〔唱〕
　　【甜水令】赶离了画阁兰堂。锦裀绣褥。珠围翠绕。赶的我无处厮归着。〔带云〕想起那时来呵。〔唱〕住的是草舍茅庵。蓬户柴门。陋巷箪瓢。我可也委实难熬。
　　〔孟夫人同入见做不认科〕〔嬷嬷云〕老相公。他坚意不认您哩。〔孟云〕他不认俺么。嬷嬷。如今到这其间。你不说等到几时。〔嬷嬷云〕告大人暂息雷霆之怒。略罢虎狼之威。当此一日。令尊与老相公指腹成亲。不想令尊弃世。大人。你一身流落。老相公岂不要就将你招赘为壻。则怕你贪恋富贵荣华。不肯进取功名。故意的将您逐赶在外。不期春榜动。选场开。老相公暗暗的着我赍发你盘缠鞍马。上朝取应去。你也看嘴脸。难道我老婆子有这东西不成。你今日上则功名成就。下则夫妇团圆。我说兀的做甚。〔诗云〕困守寒窗数载间。一朝平步上金銮。非干贱妾能资助。则拜你那皓首苍须老泰山。〔正旦云〕嬷嬷。你早不说。则被你瞒杀我也。〔唱〕
　　【折桂令】却元来晏平仲善与人交。〔梁鸿云〕这本是嬷嬷赍发俺来。〔正旦唱〕难道他掩耳偷铃。则待要见世生苗。〔云〕相公。认了丈人丈母罢。〔唱〕俺和你夫妇商量。休教外人把俺评跋。你是个君子人不念旧恶。想一双哀哀的父母劬劳。他虽然不采分毫。我如今怎敢轻薄。〔云〕父亲母亲请上。孩儿则认便了也。〔唱〕且只索做小伏低。从今后望爹爹权把俺躭饶。
　　〔梁鸿正旦跪科梁云〕则被你瞒杀我也。丈人。〔孟云〕则被你傲杀我也。女壻。〔使命上云〕万里雷霆驱号令。一天星斗焕文章。小官乃天朝使命是也。奉圣人的命。因为你梁鸿甘贫守志。孟光举案齐眉。着小官亲赍此封丹诏。与他加官赐赏。须索走一遭去。可早来到县衙门首也。〔见科云〕圣旨到来。梁县尹你夫妇跪听者。〔梁鸿云〕张千。快装香来。〔同正旦跪科〕〔使命云〕我大汉孝章皇帝。正乾坤万里无尘。尚惓惓励精图治。总则要风俗还淳。喜的是义夫节妇。爱的是孝子顺孙。你梁鸿本世家子弟。能守志不厌清贫。妻孟光尤为贤达。举案处相敬如宾。若天朝不加襃赏。将何以激劝斯人。可超升本处府尹。更赐予黄金百斤。其妻父能曲成令德。亦堪称耆旧之臣。并着令题名史册。一家的望阙谢恩〔众拜谢科〕〔正旦唱〕
　　【鸳鸯煞】荷君恩特降黄麻诏。谢天臣远践红尘道。却教我一介书生。早做了极品随朝。畅道顿首诚惶。瞻天拜表。则俺这犬马微劳。知甚日能图效。且自快活逍遥。两口儿夫妻共谐老。
　　〔音释〕
　　从去声　着池烧切　噇音床　学奚交切　落音涝　乐音涝　跋巴毛切　恶音袄　薄巴毛切　令平声
　　题目　梁伯鸾甘贫守志　
　　正名　孟德耀举案齐眉
　　孟德耀举案齐眉杂剧终

《元曲选》　庞居士误放来生债杂剧　（明）臧晋叔 编
　　庞居士误放来生债杂剧　　（元）无名氏 撰
　　●庞居士误放来生债杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　灵兆女点化丹霞师　正名　庞居士误放来生债 
　　楔子
　　〔冲末扮李孝先上诗云〕心头一点痛。起坐要人扶。况是家贫窘。门前闻索逋。小生姓李。双名孝先。祖居襄阳人氏。自幼父母双亡。习儒不遂。去而为贾。只因本钱欠少。问本处庞居士借了两个银子做买卖。不幸本利双折。无钱还他。小生前者往县衙门首经过。见衙门里面绷扒吊拷。追征十数余人。小生向前问其缘故。那公吏人道是欠少那财主钱物的人。无的还他。因此上拷打追征。小生听罢。似我无钱还庞居士。若告将下来。我那里受的这苦楚。小生得了这一口惊气。遂忧而成疾。一卧不起。在家中染病。如今觑天远。入地近。眼见得无那活的人也。〔下〕〔正末扮庞居士领凈扮行钱上云〕老夫是这襄阳人也。姓庞名藴。字道玄。嫡亲的四口儿家属。婆婆萧氏。女儿灵兆。小厮儿凤毛。俺四口儿都好参礼这佛法僧三宝。俺多曾遇着几个善知识来。马祖师。石头和尚。百杖禅师。多曾印证俺这三口儿都不及我这女儿灵兆。此女子性根大利。见性明白。俺祖宗以来。所积家财。万贯有余。我有一故友。乃是李孝先。往年问我借了两个银子。出外做买卖去。本利该还四个了。谁想他命运不利。将那本钱都伤折了也。我听得道家中染病哩。行钱。将着李孝先那一纸文书。再将着两绽银子。咱探望孝先走一遭去。〔行钱云〕理会的。〔做走科云〕说话中间。可早来到也。孝先在家么。〔李孝先上云〕是谁在门首。〔正末云〕是老夫。〔李孝先惊科云〕呀。是庞居士来了也。请家里坐。〔见科云〕居士。小生病体在身。不能施礼。〔正末云〕孝先病体若何。〔李孝先云〕居士。眼见得无那活的人也。〔正末云〕孝先。曾请良医调治也不曾。〔李孝先云〕没钱。请良医不起。〔正末云〕孝先。你所得的这病。可是甚么证候。〔李孝先云〕居士。你试猜我这病咱。〔正末云〕你看波。他的病可着我猜。我依着他便了。你不是风寒暑湿么。〔李孝先云〕不是。〔正末云〕莫不是饥饱劳役么。〔李孝先云〕也不是。〔正末云〕莫不是忧愁思虑么。〔李孝先做哭科云〕知我者是我心友也。我这病正是忧愁思虑上得来的。〔正末云〕呀。孝先。何忧之有。〔李孝先云〕居士不知。听小生试说一遍。往年问居士借了两个银子做买卖。谁想本利伤折了。来到家中。无钱还居士。因往县衙门首经过。见里面吊拷绷扒的人。小生问其缘故。他道是欠少财主的财物。无钱还他。告到官中。如此般打拷追征。小生听罢感了一口惊气。居士也不是那等人。假似也告到官中。追征我这银两。小生是个读书的人。那里受的那等拷打。因此上遂忧而成疾。如今渐渐的沉重了也。〔正末背云〕我当初本做善事来。谁想倒做了冤业。我家中多有人欠少我银两钱物的文契。倘若都似这李孝先呵。可不业上加业。到家中我将这远年近日欠少我钱钞的文契。我都烧了。行钱。是必提我一提儿。行钱。将李孝先那一纸文书来。〔行钱做递文书科〕〔回云〕孝先。这个是你的手字么。〔李孝先云〕居士。是小生的手字。〔正末做扯科云〕我攞了这文书。点个灯来烧了者。本利该四锭银子。都不问你要。行钱。再将两锭银子来。孝先。这银子我则这般与你做盘缠。你心中这一会儿可如何。〔李孝先云〕居士。本利该四个银子。都不问小生要。又与我两锭银子做盘缠。我这会儿心中恰似无了病的人也。〔正末云〕善哉善哉。我则要冤冤相解。〔李孝先云〕居士的银子不问小生要。又与我这两个银子。小生今生今世报答不的居士。到那生那世。做驴做马。填还你这恩债。居士。你正是财上分明大丈夫也。〔正末云〕孝先。我既与了你呵。要说这等言语做甚么。〔唱〕
　　【仙吕赏花时】谁不知道财上分明是这大丈夫。从今后休着你那心下熬煎枉受苦。你是必好将息这病身躯。〔李孝先云〕元少居士的银子又不问小生要。又与我这两个银子。此恩异日必当重报。〔正末唱〕这银子是我肯心儿愿与。〔李孝先云〕则是教小生难以克当也。〔正末云〕既是我与你呵。〔唱〕更论甚么得之有可敢失之无。〔下〕
　　〔李孝先云〕居士去了也。慢慢的调治病体痊可了呵。我自有个主意。〔诗云〕曾闻一黄雀。尚有报恩环。人而不如鸟。何颜立世间。〔下〕
　　〔音释〕
　　贾音古　攞罗上声
　　第一折
　　〔正末引老旦卜儿正旦灵兆倈凤毛行钱上〕〔诗云〕断绝贪嗔痴妄想。坚持戒定慧圆明。自从灭了无明火。炼得身轻似鹤形。你子母每近前来。听我说佛法也。佛说大地众生。皆有佛性。则为这贪财好贿。所以不能成佛作祖。佛说贪财好贿之人似甚么。似小儿在那刀尖上食蜜。贪其甜味。岂防有截舌了患也呵。〔唱〕
　　【仙吕点绛唇】尘世人伦。我可也煞曾穷问。长思忖。他可便趋富嫌贫。不想那富贵可是天之分。
　　【混江龙】有等人精神发愤。都待要习文演武立功勋。演武的不数那南山射虎。习文的堪叹这西狩获麟。获麟的鲁国岂知夫子圣。射虎的霸陵谁问你个旧将军。屈沉杀一身英勇。枉费尽半世辛勤。对面儿高车驷马。转回头可早衰草荒坟。我待要抛家业。乐闲身。或是琴一操。酒三巡。我为甚一生潇散不恋那一生钱。大刚来这十年富贵也只是十年运。运去呵有如那风摇画烛。天散也的这浮云。
　　〔云〕行钱。我昨日嘱咐你烧文书一事。你早忘了也。你将那好几柜文书都与我抬将出来。将些草把围着。点火来烧了者。〔行钱云〕理会的。〔做烧科〕〔卜儿云〕居士。你为何烧了这文书。〔正末云〕婆婆。我自有个主意。不必问他。〔外扮曾信实上诗云〕中和正直领天台。此日亲蒙圣敕差。谁言空阔无神道。霹雳雷声那里来。小圣乃上界增福神是也。因朝玉帝回还。看见下方烟焰。直冲九霄。拨开云头。乃是襄阳有一庞居士。他将那远年近岁借与人钱的文书。尽烧毁了。不知是何缘故。小圣按落云头。化做一白衣秀士。试探问咱。居士在家么。〔行钱云〕先生。你寻他有何事故。俺居士在家念佛哩。〔曾云〕相烦你报复一声。道有一秀士特来相访。〔行钱做报科〕〔正末云〕既然有客至。婆婆。你且回后堂中去。〔卜儿同灵兆凤毛下〕〔行钱出请曾做见科〕〔正末云〕量老夫不才。有劳先生屈高就下。〔曾云〕小生久闻居士大名。特来拜访。〔正末云〕不敢不敢。请坐行钱。看茶来。敢问先生仙乡何处。〔曾云〕小生乃西洛人也。姓曾双名信实。偶因游学至此。恰纔见居士家门首灰火未绝。不知烧毁的是何物件。〔正末云〕先生不知。老夫有一朋友是李孝先。那人好生家窘。往岁问我借了两锭银子。出外做买卖去。谁想他本利都伤折了。无的还我。他在家忧愁思虑。成了疾病。老夫想来我家中多有人欠少我的钱钞。假若都似这李孝先呵。我可不业上作业。因此将那远年近日欠少我的钱物文书。都烧毁了。我则要冤冤相解也。〔曾云〕呀。居士这钱是人之胆。财是富之苗。君子结交。以德为情。小人结交以财为友。便好道。〔诗云〕世间人喜是钱亲。成功立业显家门。假饶囊底无钱使。满腹文章不济贫。〔正末云〕闻我佛言。道是无常迅速。生死事大。如今世上人呵。〔唱〕
　　【油葫芦】不思量有限的光阴有限身。委实他钱上紧。如今那等有钱的追富不追贫。〔曾云〕若有那穷汉来投奔呵。他肯赍发些儿么。〔正末唱〕几曾和那穷相识每日家相寻趁。都只待共那富家郎逐日相亲近。〔带云〕还有那等人呵。〔唱〕他无钱时记人的雠。若是有钱时忘人的恩。〔曾云〕倘有那相识朋友来呵。他也肯接待他么〔正末唱〕若有个旧宾朋一径的将他来投逩。〔云〕他本在家里坐着。却教人出来说。没啰没啰〔唱〕他可自三衙家不出那正堂门。
　　〔曾云〕在家如此推故。倘若长街市上撞见怎了也。〔正末云〕或者一日在市廛中和那人打了个照面。那人便道。小生探望了数次。不能得遇。他本认的那人。他只在马上欠身。便道我不认的你。〔唱〕
　　【天下乐】他可也便见如同陌路人。〔曾云〕我想这等人。何足道哉。〔正末唱〕也非是小生多议论。则我这一片济贫的心比他人心地真。〔曾云〕依居士的主见可是如何。〔正末唱〕我恨不的罄囊儿舍与人些钱。恨不的刮土儿可便散与人些银。〔曾云〕这许多钱债文书都烧毁了可惜了也。〔正末云〕便好道万般将不去。惟有业随身。先生也。〔唱〕量这千百锭家旧文契有那的几锭本。
　　〔曾云〕居士差矣。想今时人非钱不行。有钱的穿的是异锦轻纱。口食的是香甜美味。无钱的身穿破衣。口食淡饭。〔诗云〕无钱君子受熬煎。有钱村汉显英贤。父母弟兄皆不顾。义断恩疎只为钱〔正末云〕先生是知典故的人。自古及今。因这几文钱上。不则送了一个。先生不嫌絮烦。听我在下试说一遍与你听者。〔唱〕
　　【那咤令】有一个为富的似欧明涉津。遇龙君海神。有一个为富的似元载待宾。仿玄宗圣人。有一个为富的似梁冀害民。灭全家满门。我如今待觅一个隐沦。待寻一个逃遁。也只要免的他恶业随身。
　　〔曾云〕居士差矣。你家的富贵。不是你祖上遗留的。便是你自家挣起来的。何苦又要逃遁他去。这也太过了。〔正末云〕先生。还有一等无端的小人。到那腊月三十日晚夕。将那香灯花菓祭赛。道是钱呵。你到俺家里来波。那的都是邪气。〔唱〕
　　【鹊踏枝】谁待要祭那财神。我则待送那魔君。缠杀我也财物金银。我　的似吊客丧门。倒不如将他来与贫乏家施舍尽。另做个种果收因。
　　〔曾云〕居士。岂不闻圣人有云。富与贵人之所欲。贫与贱人之所恶。难道居士另是一付肚肠。与世人各别的。你可曾闻鲁褒那钱神论么。〔正末云〕老夫不知。愿闻。〔曾云〕钱之为体。具有阴阳。亲之如兄。字曰孔方。无德而尊。无势而热。排金门。入紫闼。危可使安。死可使活。贵可使贱。生可使杀。是故忿争非钱而不胜。幽滞非钱而不拔。冤雠非钱而不解。令闻非钱而不发。洛中贵游。世间名士。爱我家兄。皆无穷止。执我之手。抱我终始。凡今之人。惟钱而已。〔诗云〕金谷奢华富石崇。为人佣作窘梁鸿。从古文章磨灭尽。至今犹说孔方兄。〔正末唱〕
　　【寄生草】富极是招灾本。财多是惹祸因。如今人恨不的那银窟笼里守定银堆儿盹。恨不的那钱眼孔里铸造下行钱印。〔做合掌科云〕南无阿弥陀佛。〔唱〕争如我向禅榻上便参破禅机闷。近新来打拆了郭况铸钱垆。这些时厮挦碎了鲁褒的这钱神论。
　　【六幺序】这钱呵无过是乾坤象。镕铸的字体匀。这钱呵何足云云。这钱呵使作的仁者无仁。恩者无恩。费千百纔买的居邻。这钱呵动佳人有意郎君俊。糊突尽九烈三真。这钱呵将嫡亲的昆仲绝了情分。这钱呵也买不的山坵零落。养不的画屋生春。
　　【幺篇】谁待殷勤。颇奈钱亲。钱聚如兄。钱散如奔。钱本无根。钱命元神。到底来养身波也那丧身。这钱呵兀的不送了多人。当日个宣帝为君。疏傅为臣。是汉朝大老元勋。赐千金为具归途赆。青门外供帐如云。〔曾云〕到后来可是如何。〔正末唱〕他到家乡都给散心无悋。这故事在两贤遗传。千古流闻。
　　〔曾云〕小生与居士共同一席话。胜读十年书。想居士这等疏财仗义。高才大德。今日相别。后会有期。〔正末云〕行钱。去将一饼金来。〔行钱云〕理会的。〔正末云〕备一匹全副鞍辔的马来。〔行钱云〕鞍马也有了。〔正末云〕先生这一饼金与先生做路费。这一匹马与先生代步咱。〔曾云〕居士。小生本为仰德而来。非为财物而至。焉敢当居士如此厚礼。这个断然不好受得。〔正末云〕请先生受了者。〔曾云〕我小生决然不敢受。便受了也无用处。过二十年之后。小生与居士再会。〔正末云〕二十年之后有先生。敢无在下了也。〔曾云〕据着居士这等阴骘太重。必然增福延寿也。〔做别科云〕小圣恰纔见此人积功累行。施仁布德。俺神灵如何无一个报应。便好道善有善报。恶有恶报。不是不报。时辰未到。〔诗云〕休将奸狡昧神祇。祸福如同逐影随。善恶到头终有报。只争来早与来迟。〔下〕〔正末云〕呀。天色晚了也。行钱。跟我宅前院后烧香去来。〔行钱云〕理会的。〔正末云〕这个是我那油房装香来。南无阿弥陀佛。这个是我那粉房装香来。〔行钱云〕香在此。〔正末云〕南无阿弥陀佛。这个是我那磨房。〔凈扮磨博士上打罗唱科云〕牛儿你不走。我就打下来了。〔正末云〕行钱。甚么人这般唱歌呾曲的。他心中必然快活。你与我唤他出来。我问他咱。〔行钱云〕兀那罗和。你出来。爹唤你哩。〔磨博士云〕来也来也。谁唤罗和哩。〔正末云〕孩儿也。是我唤你哩。〔磨博士云〕唤我做甚么。误了我打罗也〔正末云〕你才唱歌呾曲。你心中必然快活。你试说咱。〔磨博士云〕爹。你道我这般唱歌呾曲。我那里有什么快活。孩儿每受苦哩。我一日我请着爹二分工钱。我清早晨起来。我又要拣麦。拣了麦又要簸麦。簸了麦又要淘麦。淘了麦又要晒麦。晒了麦又要磨面。磨了面又要打罗。打了罗又要洗麸。洗了麸又要撒和头口。只怕睡着了误了工程。因此上我唱歌呾曲。爹。我那里是快活。你省的古墓里摇铃。则是和哄我那死尸哩。〔正末云〕嗨。我可怎生知道。不问你别事。你这眼上两根棒儿。为甚么支着。〔磨博士云〕爹。你道我为甚么眼上支着这两根棒儿。我白日里做了一日生活到晚来恐怕打盹睡着了。误了你家生活。因此上支着这两根棒儿。你孩儿受苦哩。〔正末云〕孩儿也。我与你拏掉了。可是如何。〔磨博士云〕好松■〈月桑〉。好松■〈月桑〉。〔正末云〕自今日为始。将这粉房油房磨房都与我关闭了者。再休要开。〔磨博士云〕爹。你若是不开这磨房呵。罗和别不会做买卖。离了你家的门。我不是冻死。便是饿死的人。爹。可怜见孩儿每咱。〔正末云〕孩儿。我自有个主意。行钱。将一个银子来。孩儿也你见这个么。〔磨博士云〕这个唤做甚么。〔正末云〕孩儿也。唤做银子。〔磨博士云〕则说银子。我可不曾见。爹。要他做甚么。〔正末云〕他也中吃也中穿。〔磨博士做咬银子科云〕中穿中吃。阿哟艮了牙也。〔正末云〕孩儿。那中吃中穿。是教你将他凿碎了。买吃买穿。〔磨博士云〕哦。倒换过来买吃买穿。爹。你可为甚么与孩儿每这个银子。〔正末云〕孩儿。我与你这个银子。不为别的。你拿去白日里做些买卖。到晚来则着你落一觉好睡。〔磨博士云〕爹。你与我这个银子。则要我落一觉儿好睡。孩儿每知道了也。〔正末唱〕
　　【醉扶归】我为甚么相怜悯。与你这一锭家那雪花银。〔磨博士云〕爹。你可为甚么与我这银子。〔正末唱〕我则报答你那脚打罗三年这足下恩。〔磨博士云〕爹。我罗和请罪咱。我昨日瞒着爹做一个贼。偷了二升麦子。去那长街市上算了一个卦。那先生说我今年今月今日今时。可当发迹。得些儿横财。不想爹叫我出来。与了我这个银子。那先生也会算哩。〔正末唱〕那人也算的着轮到你那磨眼儿今日合交运。〔磨博士云〕爹。你与我这个银子。去做甚么生意好。〔正末唱〕这银子我与你做买卖权时做本。〔磨博士云〕多谢爹。孩儿从今以后。再也不打罗了。〔正末唱〕哎。孩儿呵我从今以后再不要你似这般当粗坌。
　　〔磨博士云〕则说银子银子。谁曾见他来。这个原来是银子。〔正末唱〕
　　【赚煞】暗评跋。忽笑哂。则被这钱使作的咱如同一个罪人。我待向那万丈洪波落可便一跳身。转回头别是个乾坤。叹浊民空趱下那万余锭金银。却也买不得三阳也那洞里春。〔带云〕这钱呵。我当初要用你时。〔唱〕可便一分不肯。〔带云〕到今日我要舍钱时。〔唱〕可便千金何靳。〔云〕兀那世间的人。那贪财好贿。苦海无边。回头是岸。何不早结善缘也。〔唱〕则咱这百年人谁识百年人。〔同行钱下〕
　　〔磨博士云〕众哥哥。磨房里一应家火都交付的全了。我回家去也。那老的与我这个银子。到家里落一觉儿好睡。则说银子谁见来。兀的不是银子。说话中间。可早到家了也。则这一间小房。去时节草绳儿拴了去。今日回来。还拴着哩。我解开这绳儿。推开这门。我入的这屋里来。关了这门。我试看我这银子咱。兀的不是银子。只这一个土炕。放在那里好。我如今揣在我这怀里。我揣的紧着。谁知道我怀里有银子。我听上衙更鼓咱。呀。可早一更也。庞居士老的说来。则着我快活落一觉儿好睡。我试睡咱。〔做打鼾睡科叫云〕怎么大街上有你走处。没我走处。官街官道你走的。我也走的。你怎么偏要挨肩擦膀的舒着手。往我怀里摸甚么。你待抢我的银子。那里走。这银子是谁的。银子是庞居士老的与我的。你拏我这银子那里去。快还我的银子来。〔做抢跌倒科云〕呸。可是个梦。我试看我那银子咱。兀的不是银子。这银子揣在怀里。梦见人来抢我的。可放在那里好。我如今把这银子放在灶窝里。我扒开这灰。这灶成年古代不烧火。埋上这银子。扒上些灰儿盖着。谁知道灶窝里有银子。我听上衙更鼓咱。呀。可早二更了。庞居士老的说来。则着我快活的落一觉儿好睡。〔做睡科叫云〕这等大风。不要点灯弄火的。我说着不听。你点那纸捻往那里去。还不吹灭了哩。阿哟。他往那里去。可怎生丢在草垜上。哎罢了。烧着了草垜。也刮在房上。连房也都烧着了。街坊邻舍。火夫总甲。救火麻。搭火钩。趱水桶。救火搭。上火钩。众人着气力拽。〔做倒科云〕呸。原来又是个梦。看我那银子咱。〔做拿银子看科云〕兀的不是银子。放在灶窝里。梦见火来烧我这银子。可放在那里好。我如今把这银子放在水缸里。谁知道水缸里有银子。揭起蒲盖。〔做丢银科云〕扑冬。休道无那贼。便有那贼呵。他怎知道水缸里有这银子。我听上衙更鼓咱。呀。三更了也。庞居士老的说来。则着我快活落一觉儿好睡。〔做睡科叫云〕阿。天阴了。可盖酱缸。把那晒的麦子搬入仓里去罢了。东南上云布起来了。我说么下蒙松雨儿了。呀。大雨了。罢了罢了。水发了。山水下来了。好大雨。水淹将上来了。呀。大水冲了房子也。好大雨。水浮水浮。水分水浮。狗跑儿浮。观音浮。躧水浮。仰蛙儿浮。〔做倒科云〕呸又是个梦。看我那银子咱。兀的不是银子。放在水缸里。梦见水来淹。我这银子。可放在那里好。我放在这门限儿底下。把土儿埋了。休道无那贼。便有那贼呵。他怎么知道我门限儿底下。埋着这银子。我听上衙更鼓咱。四更了也。庞居士老的说来。与我这个银子。则着我快活的落一觉儿好睡。〔做睡科叫云〕阿。来了。来了。偌多的人。你拿那锹锄撅头。往那里去。俺家里又不盖房脱坯。你都来做甚么。怎么钯我的门限。说着也不听。你还钯哩。钯出我的银子来了。里长总甲。有贼也。偷了我的银子去了。有贼有贼。呀。拏刀砍杀我也。呀。又拏枪来扎杀我也。拏我的银子那里去。〔做倒科云〕呸。又是个梦。我听上衙这更鼓咱。〔打五更做鸡鸣科云〕呀。天明了也。好阿。我恰好一夜不曾睡。我试看我那银子咱。兀的不是银子。罗和也。你索寻思咱。这一个银子放在水缸里。梦见水来淹我揣。在怀里。梦见人抢我的。埋在灶窝里。梦见火来烧我。埋在门限儿底下。梦见人来钯我的。拿刀来砍我。枪来扎我。一个银子整整害了我一夜不曾得睡。想庞居士老的家有千千万万大箱小柜无数的银子。我想他来是有福的。可便消受得起。罗和。我那命里则有分簸麦拣麦淘麦。打罗磨面。我可也消受不的这个银子罢。我拿着这个银子出的门来。拽上这门。送还与庞居士老的去走一遭。〔下〕
　　〔音释〕
　　慧音位　众平声　贿音毁　煞音杀　分去声　数上声　获胡乖切　散上声　推退平声　褒音包　盹敦上声　挦词佥切　骘音执　祇音其　簸音播　觉音叫　横去声　坌滂闷切　哂身上声
　　第二折
　　〔正末引卜儿灵兆凤毛行钱上〕〔卜儿云〕居士想你昔日之间。多行善事。广积阴功。久后俺子母每也有个好处么。〔正末云〕婆婆。你说的差了也。便好道公修公得。婆修婆得。十人上山。各自努力。盛世难逢。佛法难遇。若是既逢既遇呵。南无阿弥陀佛。也要咱自省自悟也呵。〔唱〕
　　【中吕粉蝶儿】若论着今日风俗。正好宜太平箫鼓。有一等寒俭的泛泛之徒。他出来的不诚心。无实行。一个个强文假醋。〔卜儿云〕如今有一等高巾傲带。表德相呼。不知他那肚皮里如何。〔正末唱〕怕不他表德相呼。你问波可甚的是那衣冠文物。
　　〔卜儿云〕居士。那称才卿的。可是怎生。〔正末唱〕
　　【醉春风】他那等空傲慢的唤做才卿。〔卜儿云〕那称好古的。可是如何。〔正末唱〕那等假老成的唤做甚么好古。〔卜儿云〕据居士恤孤念寡。敬老怜贫。世之少有也。〔正末唱〕凭着我疎财仗义有几人。如这城中试数。数。但见个老的呵我早则出力的扶持。但见个病的呵我早则尽心儿调养。但见个贫的呵我早则倾囊儿资助。
　　〔卜儿云〕居士。如今那高楼上吹弹歌舞。饮酒欢娱敢。管待那士大夫哩。〔正末云〕婆婆。他肯管待那人。也不枉了。〔唱〕
　　【红绣鞋】他几曾道开东阁把那名儒来管顾。他每可动不动便宴西楼和那妓女每欢娱。〔云〕他则请人吃一盏茶呵。却早算计也。〔唱〕他将那茶托子人情可便暗乘除。常则是佯呆着回过脸。推说话纽身躯。〔云〕若有个穷相识来。便舍着磕破他头者波。〔唱〕他每可几曾做那五百钱东道主。
　　〔磨博士上云〕自家罗和的便是。可早到庞居士老的门首也。不必报复。我自过去。〔做见科〕〔正末云〕孩儿也。你慌做甚么。我则着你落一觉儿好睡也。〔磨博士云〕我那里睡来。一夜恰好不曾扎眼。整定害了我一夜。〔正末云〕你怎生一夜不曾得睡。〔磨博士云〕蒙与了我这个银子。到的家里没处放着。我揣在怀里。梦见人来抢我的。放在灶窝里。梦见火来烧我。放在水缸里。梦见水来淹我。放在门限儿底下。梦见人拿着锹锄撅我的。拏刀来砍我。枪来扎我。为这一个银子。整定害了我一夜不曾得睡。我想来。爹家里论千论万满箱满柜无数的银子。可没些儿事。爹。你便是有福的消受得他。我罗和那命里则有分簸麦拣麦。淘麦晒麦。打罗磨面。我那里消受的这银子。爹。你省的那胁肢骨里敲髓么。〔正末云〕孩儿。这是怎么说。〔磨博士云〕我那骨头里没他。的。我送这银子来还了你。我不敢要。〔正末云〕孩儿呵。我与了你一个银子。搅了你一夜不曾得睡。我家里有两三库都是金银宝贝。都似了你呵。如之奈何。〔唱〕
　　【迎仙客】哎。银子也你饥不能与人家做饭食。你冷不能与人便做衣服。你这般沉点点冷冰冰衠则是一块儿家福。〔云〕银子也。你比及到我跟前呵。〔唱〕知他消磨了那几千年。可则更换过了几万古。他为甚不向你跟前停住。〔云〕我与他这个银子。打搅的他一夜不曾得睡。你无福消受。送还与我。〔唱〕哎。这银子呵原来分定也是前生注。
　　〔磨博士云〕爹。我则零支着使罢。〔正末云〕行钱。将一两银子来与罗和孩儿。等你使的无了呵。再来取。〔磨博士云〕爹。孩儿也不敢多要。只先支一钱银子。买一条匾担。我做大买卖去也。〔正末云〕做甚么大买卖。〔磨博士云〕我只去妓馆家做闲的去也。〔下〕〔正末云〕天色晚了也。婆婆。你先歇息去。我宅前院后烧香去来。〔卜儿云〕理会的。〔同灵兆凤毛下〕〔正末做烧香走科云〕我来到这粉房。〔做念佛科〕我来到这油房。〔做念佛科〕我来到这后槽门首。〔内驴马牛做声科〕〔正末云〕是甚么人这般说话。我试听咱。〔驴云〕马哥。你当初为甚么来。〔马云〕我当初少庞居士十五两银子。无的还他。我死之后。变做马填还他。驴哥。你可为甚么来。〔驴云〕我当初少庞居士的十两银子。无钱还他。死后变做个驴儿与他拽磨。牛哥。你可为甚么来。〔牛云〕你不知道。我在生之时。借了庞居士银十两。本利该二十两。不曾还他。我如今变一只牛来填还他。〔正末失惊科云〕嗨。兀的不諕杀我也。我当初本做善事来。谁想弄巧成拙。兀的不都放做来生债也。〔唱〕
　　【醉高歌】枉了我便一生苫鳏寡孤独。半世养贫寒困苦。我则道是谁人向这槽畔低低叙。听沉了着我惨惨的怕怖。
　　【满庭芳】呀。却原来都是俺冤家倈债主。我本待要除灾种福。我倒做了一个缘木的这求鱼。〔云〕庞居士呵。你是念佛的人。〔唱〕这的可便抵多少业在深牢狱。不由我不展转踌躇。〔云〕庞居士我当初与你那银子。我也无甚歹意来。〔唱〕我则待要钱妆的你来如狼似虎。哎。谁承望今日折倒的做马波为驴。〔做念佛科唱〕我看了他这轮回的路。可则是阴司地府。〔云〕当初借了我银子。无的还我。今日做驴马众生。来填还我。〔做念佛科唱〕哦。方信道还报果无虚。
　　〔做叫科云〕婆婆。灵兆凤毛。你子母每都来。〔卜儿仝上云〕居士。你这般慌叫怎么。〔正末云〕我恰纔前后烧香。则听的那牛马做声。那牛便道我少居士二十两银子。无的还他。做牛来填还他。那马便道。我少居士十五两银子。无的还他。做马来填还他。那驴便道。我少居士十两银子。无的还他。做驴来填还他。婆婆。我当初本做善事。谁承望弄巧成拙。都做了来生债也。〔卜儿云〕嗨。谁想有这等果报。〔正末云〕婆婆。从今以后。凡百的事。你则依着我者。行钱。将那家私总历文书。都与我搬运将出来。〔行钱云〕理会的。都搬运将出来也。〔正末云〕可补个灯来都烧了者。我再也不放与人这钱钞了。〔卜儿云〕呀。居士。你烧了这家私总历文书。可是主何意来。〔正末云〕婆婆。你那里知道。〔唱〕
　　【石榴花】你道我烧毁了文契意何如。岂不闻君子可便断其初。〔卜儿云〕哎。居士咱。人自是有钱的好。〔正末唱〕想着俺借钱时有甚恶心术。怎知做今生债负。来世追逋。则愿的祖师指示我向西方去。早回头拔出迷途。〔云〕烧了者。烧了者。〔卜儿云〕居士。你留着。休要烧毁了。〔正末唱〕则管里便左来右去把我邀拦住。这钱也他敢不是我那护身符。
　　〔卜儿云〕居士。你好歹休要烧了这文书。〔正末唱〕
　　【斗鹌鹑】岂不闻驷马难追。我今日个一言倈既出。〔云〕婆婆。元来你心与我心不同。〔卜儿云〕我心怎生与你心不同。〔正末唱〕我待将这家业消除。你则待将火院火院来做主。〔云〕烧了者。烧了者。〔卜儿云〕居士。你且休要烧者。〔正末唱〕你为甚么唧唧哝哝百般的无是处。〔云〕婆婆。你是念佛的人。〔唱〕我可问你甚的唤做乐有余。我但得个一世儿清闲。便则是生平愿足。
　　〔卜儿云〕居士。你且休烧了这文书。听我说咱。俺两口儿偌大年纪。孩儿每都小哩。他久已后长立成人。也要些钱物使用。你与我休便烧了也。〔正末云〕你刬的还有这个心哩。〔卜儿云〕居士。我主的不差。你只休烧毁了也。〔正末云〕婆婆。你坚意的不肯烧这文书。行钱。你去抬一柜儿金子来。抬一柜儿珠子来。抬一柜儿银子来。〔行钱云〕理会得。一柜金子。一柜银子。一柜珠子。都有了也。〔正末云〕婆婆。灵兆。凤毛。你见么。〔卜儿云〕居土。我见了也。你可主何意那。〔正末唱〕
　　【上小楼】且休论咱这仓厫波务库。更和这家私也那无数。应有的金银财宝。收拾将来。放在一处。则你这娘儿每厮矁着厮守着。休离了半步。看你那无常时可便带的他同去。
　　〔卜儿云〕居士。你寻思波。俺女儿不曾嫁。小厮儿不曾娶。你投至的挣成这个家业。非一日之故。许多的钱物。也是可惜的。你留下些与后代儿孙受用。可不好那。〔正末云〕婆婆。你着我做财主。我做了财主。又着凤毛孩儿做财主。凤毛所生的孩儿。又做财主。咱家哩辈辈儿做了财主。我问你这穷汉可着谁做。〔唱〕
　　【幺篇】钱无那三辈儿家钱。福无那两辈儿家福。你但看日中则昃。月满则亏。这都是无往不复。久以后到头来另有个养身活路。〔卜儿云〕你将钱债的文书都烧毁了。还有甚养身活路在那里。〔正末做念佛科唱〕我待着你一家儿受佛门普度。
　　〔云〕婆婆。凡百的事。你则依着我者。咱家中奴仆使数的。每人与他一纸儿从良文书。再与他二十两银子。着他各自还家。侍奉他那父母去。咱家中牛羊孳畜驴骡马匹。每一个畜生脖子里挂一面牌。上写着道庞居士释放。不许人收留。去那鹿门山外有水草处。任他生死。咱家中有十只大海船。一百小船儿。将咱家中金银宝贝玉器玩好。着那小船儿搬运在那大船上。俺一家儿明日到东海沉舟去也。〔卜儿云〕居士。我依着你。把牛羊孳畜尽释放了。但是家中人都与他从良文书。则一桩儿。你也依着我。留下海船。不要将那钱物载去沉了。等我做些买卖。可不好那。〔正末唱〕
　　【耍孩儿】你待着我万余资本为商贾。趱利息冲州撞府。或是乘船鼓棹渡江湖。或是从鞍马昼夜驰驱。我干做了撇妻男店舍里一个飘零客。抛家业尘埃中一个防送夫。冷清清梦回两地无情绪。怎熬的程途迢递。更和那风雨潇疎。
　　〔卜儿云〕居士。俺锦片也似家缘过活。你都要沉于海内。久后孩儿每成人呵。将甚么使用。你则依着我留下这钱物者。〔正末唱〕
　　【二煞】古人道鹪鹩巢深林无过占的一枝。鼹鼠饮黄河无过装的满腹。咱人这家有万顷田也则是日食的三升儿粟。博个甚睁着眼去那利面上克了我的衣食。闲着手去那算盘里拨了我的岁数。趱下些山岸也似堆金玉。这壁厢凌逼着我家长。那壁厢快活杀他妻孥。
　　〔卜儿云〕居士。你将这家私弃舍了呵。也思量着久后孩儿每怎生过遣那。〔正末唱〕
　　【煞尾】我去那酒色财气行取一纸儿重招。我去那生老病死行告一纸儿赦书。岂不闻道儿孙自有儿孙福。我其实便作不的这业当不的这家受不的这苦。〔同下〕
　　〔音释〕
　　俗词疽切　行去声　物音务　服房夫切　福音府　苫声占切　独东卢切　倈离靴切　狱于句切　术绳朱致　出音杵　足臧取切　矁楚九切　复房夫切　鼹音衍　腹音府　粟须上声　玉于句切　长音掌　行音杭
　　第三折
　　〔外扮龙神领水卒上诗云〕羲皇八卦定乾坤。上帝还须辅弼臣。云雨风雷唯我用。独魁水底作龙神。吾神先考。所生七子。银脊广胜龙。铜脊沙龙。铁脊陀龙。九尾赤龙。撩牙火龙。镇世恶龙。吾乃第一金脊德胜龙是也。为吾神毗沙门战退九曜刀利山。三箭成功。奉天符牒。玉帝勅命。加吾神东海龙王之职。今有襄阳一人。乃是庞居士。此人将应有家财都要沉在东洋大海。吾神未得上帝勅令。不敢收留。巡海夜义。等庞居士来时。将那船只托住者。〔正末领卜儿灵兆凤毛行钱上云〕行钱。将那家中金银贯钞。奇珍异宝。都搬运在大船上不曾。〔行钱云〕爹。都搬运在船上了也。〔正末云〕婆婆。灵兆。凤毛。俺一家儿去那东海上沉舟去来。〔诗云〕世人重金宝。我爱刹那静。金多乱人心。静见真如性。〔同行科〕〔正末唱〕
　　【越调斗鹌鹑】我弃了这千百顷家良田。便是把金枷来自解。我沉了这万余锭家私。便是把玉锁来顿开。玳瑁珊瑚。砗磲琥珀。你当初生处生。今日个可便来处来。〔带云〕我若无你呵。〔唱〕再不做那天北的这经商。我也再不做那江南的贾客。
　　【紫花儿序】我愁的是更筹漏箭。我怕的是暮鼓晨钟。我倦的是这紫陌黄埃。大刚来光阴迅速。怎教我不心意裁划。早早的安排。待把我这一寸心田无罣碍。大道的事着你世人不解。则愿的一帆西风。送上我那三岛蓬莱。
　　〔云〕婆婆。你看那海上的水。水上的船。船上的金银宝贝。有个比喻也。〔卜儿云〕喻将何比。〔正末唱〕
　　【夭净沙】有如那花正开风卸风衰。有如那月初圆云暗云埋。跳不出这尘寰世界。我觑了委实痴騃。〔带云〕那船上的。那里是什么金银宝贝。〔唱〕只当是装一船家兀那横祸非灾。
　　〔云〕婆婆。早来到海岸了也。〔卜儿云〕那船上装的都是金银宝贝。居士。你也好大量哩。〔正末唱〕
　　【鬼三台】也非是我胸襟大。将金宝和船载。我只待跳出这尘寰得自在。〔卜儿云〕居士。你便老了。儿女每正后生哩。〔正末唱〕你道是白发叹吾侪。我道是今番畅快哉。趁着这风力软水横天地窄。帆力稳影吞雪浪开。这便是风送王勃。赴洪都的命彩。
　　〔卜儿云〕居士。你看那海岸上看俺沉舟的人。好不多也。〔正末云〕兀那君子每。我庞居士这个念头。比别人不同。〔唱〕
　　【紫花儿序】我不比那越范蠡驾扁舟游那五湖的这烟浪。我不比那晋石崇送穷船葬万顷波澜。我不比那汉张骞泛浮槎探九曜星台〔带云〕你觑波。〔唱〕我则见水接着天泻混元一派。我则见天连着水可便无半点儿纤埃。我为甚喜笑盈腮。待着他水晶宫里龙王放一会儿解这一场我直撑杀他鱼鳖和那虾蟹。觑了这万丈风涛。兀的不险似百尺楼台。
　　〔卜儿云〕居士。这会见风浪越急了。你看那船越漂的高了也。〔正末云〕我自有个主意。行钱。将那大海船底下凿碗来大数十个窟笼。他必然沉了也。〔行钱云〕理会的。〔做凿科云〕爹。这船底下都凿了窟笼也。〔正末云〕可怎生不沉。这会儿风也息。浪也平了。可怎生是好也呵。〔唱〕
　　【凭栏人】天际残霞几缕裁。水映天心有如那霞衬彩。恰纔个船随着海岸开。抵多少烟波风送客。
　　〔云〕婆婆。这船只是不沉。也可怪哩。〔唱〕
　　【寨儿令】我则见雪浪涌似山排。可怎生又风恬水平云雾霭。难道是积羽沉舟。这金银呵反为轻载。心儿里好疑猜。
　　【幺篇】为甚么这番滚滚海藏里不沉埋。〔云〕这船怎生不沉。婆婆。我猜着了也。〔唱〕他本是个虚飘飘世上的浮财。我和你发虔心祷上苍。近岸口跪苍苔。〔云〕婆婆。灵兆。凤毛。都来拜者。〔唱〕拜拜拜。直拜到那月上的这海门开。
　　〔外扮天使上云〕兀那东海龙王。上帝勅令。将庞居士应有家财。都收入龙宫海藏者〔龙神云〕得令。雷公电母。风伯雨师。作起波浪。翻了那些海船。将庞居士应有的家财。都与我收了者。〔水卒云〕理会的。都收了也。〔龙神云〕吾神索回玉帝的话去。〔诗云〕领水卒分开波浪。显神通现出本象。将庞居士应有家财。都收入龙宫海藏。〔同水卒下〕〔正末唱〕
　　【金蕉叶】我则听的霹雳向惊魂丧魄。諕的我四口儿无颜落色。我则见云偶斗空中乱摆。恰便似千百面征鼙乱凯。
　　【调笑令】我可便自来几曾该端的便几曾该。抵多少一夜西风透满怀。諕的那娇儿和幼女愁无奈。我向前来怎生遮寨。我则见布彤云黯黯遮了日色。霎时间四野阴霾。
　　【秃厮儿】赤历历那电光掣一天家火块。吸力力雷霆震半壁崩崖。俺这里轻身向前将这海岸踹。〔卜儿扯科云〕居士靠后些。〔正末云〕婆婆。你怕甚么。〔唱〕你还躭着鬼魂胎。哀哉。
　　〔云〕好大风也。〔唱〕
　　【圣药王】吹的我头怎抬。刮的我眼倦开。〔云〕龙王呵。你这般烦恼怎么。〔唱〕又不比入山推出白云来。渐的呵风力衰。忽的呵云乱摆。只要你沉了咱锦帆舟楫共资财。做的个一去不回来。
　　〔卜儿云〕居士。你将钱物都沉在海里了。俺四口儿如今回去。把甚么做盘缠那。〔正末云〕婆婆。我瞒着你多哩。我会一桩儿手艺。〔卜儿云〕你会那一桩儿手艺。〔正末云〕我会编笊篱。鹿门山外有一园竹子。着凤毛孩儿斫将来。我一日编十把笊篱。着灵兆孩儿货卖将来。可不彀俺一家儿吃粥哩。〔卜儿云〕这的是大缸里打翻了油。沿路儿拾芝麻也。〔正末唱〕
　　【收尾】谁不知道庞居士误放了来生债。我则待显名儿千年万载。你便积趱下高北斗杀身的钱。〔云〕婆婆。灵兆。凤毛。你回头试看波。〔唱〕可也填不满这东洋是非海。〔同下〕
　　〔音释〕
　　刹音察　那音挪　解上声　珀铺买切　客音楷　埃音哀　划胡乖切　罣音卦　解音械　帆去声　当去声　窄斋上声　勃音婆　蠡音里　载音在　藏去声　魄铺买切　色筛上声　彤音同　黯衣减切　霾音埋　载上声
　　第四折
　　〔外扮丹霞禅师上诗云〕释迦拈花露本心。迦含微笑遇知音。灯灯相续传千古。朗朗光明直至今。贫僧乃襄阳云岩寺长老。法名丹霞。自幼学成满腹文章。只为进取功名。路逢马祖禅师。问我秀才那里去。贫僧回言。我选官去也。祖师道。秀才比及你选官呵。我选佛还好的多哩。我一闻其言。心下朗然省悟。因此金刀落发。舍俗出家。先参马祖。后拜石头和尚。多得公案。争奈未能了达。此处襄阳有一人是庞居士。他有个女儿灵兆。生的十分大有颜色。每日在寺门首货卖笊篱。但是卖不了的。贫僧都买下。我有心无心。买下三房子笊篱。这早晚敢待来也。〔灵兆上云〕妾身是灵兆女。自从俺父亲在海上沉舟回来。搬到这鹿门山住。俺父亲会编笊篱。一日与我十把笊篱。将来长街市上货卖。这早晚无人买这笊篱。俺父亲的斋食。如之奈何。且到云岩寺山门首卖去。敢那和尚又要买笊篱也。〔禅师做出门科云〕这早晚正是那女子来的时候也。〔见灵兆科云〕小娘子问讯。〔灵兆答科云〕万福。〔禅师云〕小娘子。这笊篱敢又是卖不了的么。〔灵兆云〕师父。是卖不了的。〔禅师云〕我有心要买笊篱。争奈身边无钱。你肯跟的我方丈中去么。〔灵兆云〕师父。你是个出家儿人。怕做甚么。我跟你去。〔跟至方丈科〕〔禅师云〕我着两句言语嘲拨他。看他晓的么。〔做念云〕老和尚合掌当胸。小娘子自去分解。〔灵兆背云〕这和尚无礼。着言语嘲拨我。他如今不言语便罢。再言语呵。我答他两句。〔禅师云〕他不听的。高着些念。老和尚合掌当胸。小娘子自去分解。〔灵兆云〕你听我道两件事。依的。妾身便和你共同欢爱。〔禅师云〕休道两件事。便十件贫僧也依。出家人亦无罣碍〔灵兆云〕你着那经为枕比丘取乐。佛铺地袈裟蒙盖。〔禅师云〕南无阿弥陀佛。坏教门遗臭人间。堕阿鼻老僧罪大。〔灵兆云〕你参空禅仔细追求。怎生见真佛昂然不拜。〔禅师云〕得悟时拈起放下。拜佛也有何耽待。〔合掌做拜灵兆打禅师头科云〕掌拍处六根清凈。这笊篱打捞苦海。〔禅师云〕方信道色即是空。果然的空即是色。〔灵兆下〕〔禅师云〕南无阿弥陀佛。若不是吾师点化。贫僧怎了也。吾师一日不曾卖的一把笊篱。父母倚门而望斋食。如今贫僧将这一百文长钱。放在路上。待吾师拾的去。有何不可。〔诗云〕我恰纔凡心起微微动处。被一片黑云遮住。若不是点化真言。险堕了阿鼻地狱。〔下〕〔灵兆再上科云〕妾身自离了云岩寺。度脱了丹霞长老。不曾卖得一把笊篱。俺父母斋食。怎生是好呀。这道傍不知是甚么人遗下这一百文长钱。我待不将的去来。只恐怕误了父亲斋食。我待要将的去来。怎好昧心贪利。〔做沉吟科云〕我如今将这十把笊篱放在道傍。怕那人来寻这钱呵。将笊篱卖过一般世俗人休看的这笊篱小可也。〔诗云〕翠竹枝枝选嫩条。编成此物手中操。常将济世菩提念。去那苦海波中用意捞。〔下〕〔正末引卜儿凰毛上〕〔诗云〕有儿不曾娶。有女不曾嫁。大家团圞头。说会无生话。自从将我那家缘家计。金银宝贝。都装到东海内沉了。来这鹿门山结一草庵。修行办道。到大来悠哉也呵。〔唱〕
　　【双调新水令】谁似我静中参透了这祖师禅。我待向雪山头养心修炼。当日那溶溶的天似水。漫漫的海无边。一自沉了我那家缘。我将这成道记诵千徧。
　　〔灵兆上云〕妾身灵兆。将着这一百文长钱。见父亲走一遭去。〔做见科〕〔正末云〕灵兆孩儿。你回来了也。〔灵兆云〕父亲。你孩儿回来了也。〔正末云〕孩儿。你卖笊篱。可是如何。〔灵兆云〕父亲。你孩儿因度脱了丹霞长老。不曾卖的笊篱。出那寺来。道路傍边。不知甚么人遗下一百文长钱。我待要不将的来。则恐怕误了父亲斋食。你孩儿将那十把笊篱放在傍边。等那人来寻这钱时。将这笊篱就是卖与他一般。你孩儿主意的是么。〔正末云〕孩儿也。你见的是。〔外扮青衣童子上云〕居士。上圣有请。〔正末云〕你是那里来的。〔唱〕
　　【沉醉东风】谁更敢推辞腼腆。我并不曾半霎儿俄延。我从来富不骄。端的个贫无怨。〔青衣云〕不只我来。兀的不又是一个来也。〔正末做回头科〕〔青衣云〕疾。〔下〕〔正末云〕在那里。〔唱〕他把我赚回头早海变桑田。〔内动乐声科〕〔正末云〕是好乐声也。〔唱〕我则听的聒耳笙歌奏管弦。那一派仙音得这韵远。
　　〔做看科云〕婆婆。你看那金门玉户。碧瓦琉璃。比尘世不同。此处必是天宫也。〔卜儿云〕居士。你看这牌面上写着字儿哩。〔正末唱〕
　　【雁儿落】兀的不明明的在这门额上显。分朗朗在这牌面上见。牌面上青书篆着的是兜率宫。门额上金字镌着的是灵虚殿。
　　【得胜令】这里可敢别是一重天。俺又不曾高驾五云轩。〔云〕婆婆。世间则有红莲花。白莲花。那得这青莲花。金莲花。〔唱〕这的是太液莲如锦。可则抵多少青山花欲燃。〔云〕婆婆。你见么。一个石洞门开着半壁儿。掩着半壁儿。你子母每敢先过去么。〔卜儿同灵兆凤毛过洞门科〕〔卜儿云〕居士。俺先过洞门来了也。〔正末云〕婆婆。你瞒着我多哩。〔唱〕却不是你从前。多与人行方便。着硬处你早当先。岂不闻心坚石也穿。
　　〔外扮注禄神上云〕庞居士。休惊莫怕。〔正末云〕兀的不諕杀我也。〔唱〕
　　【乔牌儿】諕的我意痴痴身倒偃。把不住的腿脡颤。我见他貌威严身垒浪霞光现。〔注禄神云〕吾神奉勅令在此等候多时也。〔正末唱〕他道是奉玉皇诏旨宣。
　　〔云〕何方圣者。是甚灵神。通名显姓咱。〔注禄神云〕吾神上界注禄神是也。〔正末云〕生前何人。〔注禄神云〕生前是少你银子的李孝先。〔正末云〕谁是李孝先。〔注禄神云〕吾神就是李孝先。〔正末云〕可喜可喜。得此美除也。〔注禄神云〕你见吾神欢喜么。〔正末云〕可知欢喜哩。〔注禄神云〕我着你大欢喜哩。有你一个旧朋友你要见么。〔正末云〕我可知要见哩。〔注禄神云〕疾。〔外扮增福神上云〕庞居士。你认的吾神么。〔正末云〕何方圣者。甚处灵神。通名显姓咱。〔增福神云〕吾神乃增福神是也。〔正末云〕生前何人。〔增福神云〕生前乃是二十年前劝你烧文书的曾信实。〔正末唱〕
　　【殿前欢】我可便记尘缘。则为那市廛中傒幸我二十年。〔增福神云〕居士今日功成行满。证果朝元也。〔正末唱〕不打入六道轮回转。又待着俺平地升天。〔增福神云〕小圣有言在前。道二十年以后。当与居士相见。〔正末唱〕记当初有句言。到今日重相见。今日呵可便称了我平生愿。端的是抽胎换骨。火内生莲。
　　〔增福神云〕居士。你非是凡人。乃上界宾陀罗尊者是也。庞婆。你是上界执幡罗刹女。凤毛。你是善才童子。你一家儿都不如女孩儿灵兆。乃是南海普陀落伽山七珍八宝寺。号元通。名自在观音菩萨。〔诗云〕则为你一念差受此尘缘。再修行六十余年。庞居士你今日功成行满。合家儿证果朝元。〔正末唱〕
　　【折桂令】这的是庞居士四圣归天。出世超凡同共朝元。则为我救困扶危。疎财仗义。都做了注福消愆。今日个乘彩凤十洲阆苑。跨苍鸾弱水三千。我劝你人世官员。莫恋浮钱。只将那好事常行。管教你一个个得道成仙。
　　〔音释〕
　　阿何哥切　鼻音疲　赚音湛　镌兹宣切　颤音战
　　题目　灵兆女点化丹霞师　
　　正名　庞居士误放来生债
　　庞居士误放来生债杂剧终

《元曲选》　庞涓夜走马陵道杂剧　（明）臧晋叔 编
　　庞涓夜走马陵道杂剧　　（元）无名氏 撰
　　●庞涓夜走马陵道杂剧目录
 
　　楔子 
　　　〔音释〕 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　孙膑晚下云梦山　正名　庞涓夜走马陵道 
　　楔子
　　〔冲末扮鬼谷子领道童上诗云〕前身原是谪仙人。每夸苍鸾谒上真。腹隐神机安日月。胸怀妙策定乾坤。贫道姓王名蟾。道号鬼谷先生。幼而习文。长而习武。善晓兵甲之书。能辨风云之气。不须胜败。预决兴亡。排阵处尽按天文。争锋时每驱神将。恐怕人间物色。甘从谷口逃名。在这云梦山水帘洞。扮道修行。忘其岁月。贫道有两个徒弟。一个是庞涓。一个是孙膑。此二人来到山中。寻着贫道。拜为师父。学业十年。兵书战策。无不通晓。我观此二人。孙膑是个有德有行的人。庞涓久后得地呵。此人是个短见薄识。绝恩绝义的人。他两个每每要下山去进取功名。今日是个吉日良辰。贫道都唤出来。问他志向如何。贫道自有个主意。道童。与我唤将孙膑庞涓来者。〔道童云〕二位师兄。师父有请。〔正末扮孙膑同净庞涓上〕〔正末云〕贫道孙膑。燕国人也。兄弟庞涓。乃魏国人氏。俺弟兄二人。一同来到云梦山水帘洞。鬼谷先生根前学业。可早十年光景也。俺两个兵书战策。都学成了。今日师父呼唤。不知有甚事。须索走一遭去来。〔庞涓云〕哥哥。今日师父呼唤俺二人。你说为甚么来。自古道。学成文武艺。货与帝王家。必然见俺二人学业成就。着俺下山。进取功名。哥哥。俺和你见师父。看着谁先下山去。〔正末云〕兄弟。你的本领强似您哥哥的。料必是先着你下山。咱和你见师父去。〔做见科〕〔鬼谷云〕您两个来了也。〔正末云〕师父。俺两个正在草庵中攻书。听的道童来唤。一径的来见师父。〔鬼谷云〕唤您来别无甚事。您两个相从十年。学的那兵书战策。已都成就了也。目今七国春秋。各相吞倂。招贤纳士。您两个下山。进取功名。有何不可。〔庞涓云〕师父。您徒弟待要下山进取功名。不知师父意下如何。〔鬼谷云〕您两个都要下山。未知何人堪可。待我先试您两个的智谋计策。却是如何。我如今掘个三尺土坑。一个木球儿。放在这土坑里面。也不用手拏。也不用脚踢。要这木球儿自家出来。我看你两个机见咱。〔庞涓云〕这个也不打紧。如今这三尺土坑在山坡上。要这木球儿自家出这土坑来。我只着几个人将着锹镢从这土坑边开通一道深沟。直到山下。那木球自然顺着沟滚将出来。这般如何。〔鬼谷云〕孙子。您有什么机见。〔正末云〕师父。这木球儿本是轻的。如今挑几担水来。倾在这土坑里面。待这球儿将次浮在坑边口上。徒弟再着一桶水冲将下去。那水满了。这球儿自然滚出。〔鬼谷云〕此计大妙。〔庞涓云〕偏我的不妙。〔鬼谷云〕住住住。这个也不打紧。我再看您两个智谋如何。我如今坐在洞中。也不要你扶。也不要你请。则要你赚的我自然出这洞去。你二人献计来〔庞涓云〕这个倒有些难。哥哥你先道波。〔正末云〕师父。您徒弟无出洞之计。则有入洞之计。〔鬼谷云〕怎生是入洞之计。〔正末云〕若是师父立在洞门前。您徒弟也不扶着师父。请着师父。我着师父自然走入洞去。〔鬼谷做出洞科云〕我不信。我如今立在洞门前。看你有何计策。着我入洞来。〔正末云〕稽首师父。这便是徒弟出洞之计。〔鬼谷云〕此计大妙。庞涓。你有何出洞之计。〔庞涓云〕徒弟也无出洞之计。则有入洞之计。〔鬼谷云〕恰纔孙子说了。〔庞涓云〕偏我的计策不纳。我如今再献一计。师父。洞下一对虎斗哩。〔鬼谷云〕我每日伏虎哩。便斗有什么好看。〔庞涓云〕既然师父不出来呵。我如今把干柴乱草堆在洞门后面。烧起烟来。抢的师父慌。看你出来不出来。〔鬼谷云〕好则好。有些短见。〔庞涓云〕不使这等短见。怎生赚的师父出来。〔鬼谷云〕你两个近前来。我且观看您气色咱。我观孙子面色不如庞子。庞子。您先下山去。〔庞涓云〕则今日好日辰。辞别了师父。徒弟便索长行也。〔鬼谷云〕徒弟。你则着志者。〔正末云〕师父。今日兄弟下山去。您徒弟告假。要送兄弟一程。〔鬼谷云〕好。你送庞子去到前面杏花村。早些儿回来也。〔诗云〕你二人学业专精。投上国进取功名。不枉了深交契友。与庞涓送路登程。〔下〕〔庞涓云〕哥哥。想您兄弟多亏了哥哥。您兄弟若得官呵。保举哥哥同享富贵。若不如此。天厌其命。作马作牛。如羊似狗。呀。正行之际。遇着一道深涧。涧口一个独木桥儿。〔背云〕这个独木桥儿只怕多年朽烂了。我待要先过去来。未知这桥牢也不牢。我如今要求官应举去。倘若有些疎失可怎了。我则除是这般。〔回云〕哥哥。你是兄。我是弟。可不道行者让路。哥哥先行。〔正末云〕既然兄弟让我。待我先过桥去。〔庞涓背云〕且住者。我为甚着他先过去。他若踹折了那桥。跌死了他。我往那远远的绕将过去。到的做官呵。则显我一个。可不好。〔回云〕哥哥请先过去。〔正末做过桥科云〕我过的这桥。兄弟。你过来。〔庞涓背云〕哥哥过去了也。他头里未曾过去时。这桥还壮哩。则怕他踹损了。则除是恁的。〔回云〕哥哥。依着您兄弟有些儿害怕。你一只脚踹着那岸边。一只脚踹着这木头。探着身。舒着手。等兄弟过来时。你接我一接。〔正末云〕我依着你。我一只脚踹着那木头。一只脚踹着这岸边。我探着身。舒着手。接你过来。〔庞涓背云〕如何。我为着甚么着他舒着手接我过去。倘有疎失。我拏住他的手。可不我倒他也倒。〔回云〕哥哥。将你手来。〔正末云〕兄弟。兀的不是手。〔做拏正末手过桥科〕〔庞涓云〕过来了。兀的不諕杀我也。哥哥。送君千里。终有一别。哥哥你回去。您兄弟若得官呵。必然保举哥哥。同享富贵。若不如此。天厌其命。作马为牛。如羊似狗。〔正末云〕兄弟。你休这般说。我买一壶儿酒。与兄弟饯行咱。〔庞涓云〕量兄弟有何德能。着哥哥如此用心也。〔正末云〕兄弟。满饮此。杯。〔庞涓云〕多谢了哥哥。〔正末云〕兄弟此一去。则要你着意者。〔唱〕
　　【仙吕赏花时】想着咱转笔抄书几度春。常则是刺股悬梁不厌勤。你今日践红尘。只愿你此去呵功名有准。早开阁画麒麟。
　　【幺篇】抵多少西出阳关无故人。一种离愁两断魂。我越送越关亲。好割不断弟兄的义分。〔带云〕兄弟。你稳登前程。〔唱〕早过了五里这坐杏花村。〔下〕
　　〔庞涓云〕哥哥回去了也。不敢久停久住。则今日进取功名。走一遭去。〔诗云〕别却荒山往帝都。万言书上显机谟。一朝身挂元戎印。方表男儿大丈夫。〔下〕
　　〔音释〕
　　膑宾去声　锹悄平声　镢音掘　赚音湛
　　第一折
　　〔外扮魏公子领丑郑安平卒子上〕〔魏公子诗云〕始祖成周号毕公。不知何代失侯封。一自三卿分晋后。大梁惟我独称雄。某乃魏昭公太子申是也。始祖毕公。乃文王第十三子。武王之弟。分封于魏。已后失职。辅佐晋文公为卿。至周威烈王之时。与韩赵二家日渐强盛。遂灭晋国。三分其地。今周郝王在位。天下倂为七国。各据疆土。俺国新收一将。乃是庞涓。只他广多韬略。甚有英雄。直将六国诸侯。驱于马下。俺封他为武阴君之职。他在父王根前。举保一人。乃是他同堂故友孙膑。此人有鬼神不测之机。文武兼全之具。还胜似他一倍。若果如所说。岂非俺国大幸。现今征聘入朝。父王着某在演武场中。等待孙膑到时。与他加官赐赏。郑安平。与我请将庞涓元帅来者。〔郑安平云〕理会的。庞元帅。公子有请。〔庞涓上诗云〕天生性子本妬忌。只为临行曾说誓。今朝举荐入朝来。且看如何另有计。某乃庞涓是也。自离了师父下山。初投齐国。因他不纳贤。却又投于魏国。后来齐公子设一大宴。请各国公子会于临淄境上。那齐公子问俺魏公子要辟尘如意珠。俺魏公子不肯与他。那齐公子怀怒。只待魏公子还时。便差大将田忌从后赶来。魏公子差郑安平与田忌交战。不想郑安平大败。被某单鎗独马冲上。则一阵活拏了田忌。驱六国公子尽皆下马。因此魏公子加某为武阴君之职。就挂了兵马大元帅之印。我想孙膑别时。曾言哥哥得官。提拔兄弟。兄弟得官。提拔哥哥。若亏了心呵。天厌其命。作马为牛。如羊似狗。设下这般盟誓。我如今在公子根前。保举过孙膑。见了公子。必有加官赐赏。可早来到也。小校报复去。道有庞涓在于门首。〔卒子报科云〕偌。报的公子得知。有庞元帅来了也。〔公子云〕道有请。〔卒子云〕请进。〔庞涓见科云〕公子。小官举保的孙膑来了也。〔公子云〕快着人唤将来。我自有加官赐赏。〔庞涓云〕小校。与我请将孙膑来者。〔卒子云〕孙膑安在。〔正末上云〕贫道孙膑是也。自与兄弟庞涓相别。可是三年光景。幸的他不忘前言。果于魏公子根前举保贫道。今日在教场内着人相请。须索走一遭去来。〔做见庞涓科〕〔庞涓云〕哥哥来了也。我在公子根前。举荐过了。今日必当重用。咱和哥哥见公子去来。〔正末云〕量贫道有何德能。着兄弟如此用心也。〔做见公子科〕〔庞涓云〕公子。这便是孙膑。〔公子云〕只他是孙先生么。〔正末云〕是贫道。〔公子云〕有庞元帅数次荐举。说你深怀妙策。广看兵书。则今日加你为四门都教练使。你谢了恩者。〔正末做谢恩回谢公子科云〕谢了公子也。〔庞涓背云〕他初下山来。又无寸箭之功。加他偌大的官职。久以后那里显我。我要对公子说来。当初可是我保举他的。则除是恁般。〔见公子云〕公子。俺这哥哥善能排兵布阵。今日就在教场中拨与他三千军马。着他排几个阵势。与公子看波。〔公子云〕元帅之言甚善。孙先生。我与你三千军马。就在此教场内。摆几个阵势。等我试看咱。〔正末云〕贫道领旨。〔庞涓云〕哥哥。你是摆阵咱。〔正末做摆阵科云〕大小三军听吾将令。合行则行。合止则止。若违令者。必当斩首。〔唱〕
　　【仙吕点绛唇】遮莫他盖世英雄。驱兵拥众。你可也休惊恐。若是和俺孙膑交锋。只当似掌股上婴儿弄。
　　【混江龙】今日个君王选用。做个四门团练副元戎。在教场中摆开阵势。显耀神通。准备玉笼擒彩凤。安排金锁困蛟龙。暗伏着死生开杜。明列着水火雷风。马一似苍虬恶兕。人一似黑煞天蓬。也不用提刀仗剑。也不用插箭弯弓。单听俺中军帐画面鼓冬冬。和着那忽剌剌杂彩旗摇动。早则见罩四野征云惨惨。下一天杀气蒙蒙。
　　〔云〕大小三军。与我摆开阵势者。〔卒子摆阵科〕〔正末云〕打阵的来。〔公子云〕庞元帅。你看这个阵势。唤做什么阵势。〔庞涓云〕郑安平。你认的这个阵势么。〔郑安平云〕待我看来。这个唤做匾担阵。〔庞涓云〕那里有什么匾担阵。公子。这个是一字长蛇阵。〔公子云〕你着什么阵破他。〔庞涓云〕我有二龙戏水阵破他。〔公子云〕孙先生破的是么。〔正末云〕破的是。〔公子云〕你再摆个阵势。〔正末云〕理会的。大小三军。与我摆开阵势。打阵的来。〔公子云〕庞元帅。认的这个阵势么。〔庞涓云〕郑安平。你再认看。〔郑安平云〕这个我极认的。唤做丫髻阵。〔庞涓云〕可知你不认的哩。公子。这个唤做天地三才阵。〔公子云〕你着什么阵破他的。〔庞涓云〕我着四门斗底阵破他。〔公子云〕孙先生。破的是么。〔正末云〕破的是。〔庞涓背云〕且慢者。恰纔他摆过的阵势。都是我在山中操练过的。我下山来这三年光景。则怕俺那师父别教与他什么兵书战策。则除是恁的。〔见公子科云〕公子。他恰纔摆的阵势。都是我知道的。他还有好阵势。不肯摆将出来。公子。如今着他别摆一个阵势。〔公子云〕孙先生。恰纔你摆的阵势。都是可破的。何足为奇。你须再摆一个若是再破了呵。必然见罪。孙先生莫怪。〔正末云〕理会的。兄弟也。着我摆阵。你颠倒在公子根前。下这般谮言。你既然着别摆。我如今将天书内摘一个阵势出来。这个阵是九宫八卦阵。九宫上九个天王。八卦上八个那咤。把这军马摆将过来。将一个军卒拨倒在地。将那鎗刀剑戟都簇在那军卒身上。看他认得是这个阵势么。小校。与我摆阵。〔做摆阵科〕〔正末云〕公子。着那打阵的将军来认我这阵势咱。〔公子云〕庞元帅。你认这个阵是什么阵。〔庞涓做意科云〕郑安平。你认的这阵么。〔郑安平认科云〕待我数一数。元来有八座门。我认的了。元帅。这个叫做螃蟹阵。〔庞涓云〕唗。那里有螃蟹阵。〔郑安平云〕待我再认呵。哦。有一个小军被乱鎗戳倒在地上。这唤做凿鳖阵。〔庞涓背云〕休道你认不的。我也认不的。哦。他怎么摆出这个阵势来。我待说认的。我本不认的。不知甚么阵我待说不认的。可有公子在此。对着众将。我是个元帅。不着笑我。则除是恁的。〔回云〕公子。想孙子好生无礼。有阵便摆。无阵便罢。他怎生摆出个胡乱阵来。教我怎生认的。〔公子云〕孙膑。你有阵摆阵。无阵便罢。怎么摆个胡乱阵。却待欺瞒我么。〔正末云〕公子。谁这般道来。〔公子云〕是庞元帅道来。〔正末云〕公子。教那将军来打我这阵势。他若打得开。岂不是胡乱阵。若打不开。便是一个好阵。〔公子云〕庞元帅郑安平。您听的孙膑说么。教你两个打阵去。〔郑安平云〕哥也你认的这个阵势。是那胡乱阵也不是。〔庞涓云〕兄弟。他的兵法怎么到的我根前发卖。你放心去。不妨事。〔郑安平云〕孙膑。我打阵来也。〔正末云〕大小三军但有打阵来的。便与我执缚住者。〔唱〕
　　【油葫芦】我这里布网张罗打大虫。谁着你将军校冲。早沙场上杀的血染马蹄红。〔郑安平打阵科云〕哥也。到的这阵里面。可怎生东西南北都不省的了也。〔正末云〕是什么人。快与我拏将来。〔卒子拏郑安平科〕〔正末唱〕则你那三更不应君王梦。可兀的一身枉请皇家俸。我将你捉在马前。你今日落在勾中。谁着你不明白撞入我这迷魂洞。不由我忿气欲填胸。
　　〔郑安平云〕师父可怜见。不干我事。都是庞元帅来。〔正末唱〕
　　【天下乐】可不道将在谋不在勇。哎。只你个英也波雄。枉用功。我如今捉获你对咱妆懵懂。〔云〕大小三军。将那厮夺下鞍马。剥去衣甲。休教走了也。〔郑安平云〕将我鞍马衣甲都收了。教我怎么回去见元帅。〔正末唱〕一壁厢扯了锦袍。一壁厢牵了玉骢。我看你怎生还本阵中。
　　〔郑安平云〕师父息怒。本不干我事。是庞元帅使我来。师父杀生不如放生。怎生饶过我来。可也好那。〔正末云〕可也不干你事。小校。释了缚者。抢出去。〔郑安平云〕还了我那鞍马衣甲来。〔正末云〕休与他。抢出去。〔庞涓云〕兄弟。你怎么这般模样。〔郑安平云〕元帅都是你来。你说是胡乱阵。我刚到那里面。东南西北都不省的。又无一个人。不知怎的将我拏住了。着我哀告了他半日。将我鞍马衣甲都夺下了。将我抢出阵来。他是你好兄弟。那里是羞我。敢则是羞你哩。〔庞涓云〕孙膑这厮好无礼也。你便饶不过郑安平那。你这厮也不中用。〔郑安平云〕元帅。你休强。我到阵中就昏迷不醒。他就拏住我了。〔庞涓云〕郑安平。他的那兵书战策在我根前卖弄。则是担水向河里卖。我如今打阵去。我若打了那阵呵。方显出大将军八面威风。〔背云〕且慢者。我如今打阵去。倘或将我拏住呵怎了。则除恁的。比及我打阵。我先叫一声说庞元帅打阵来了也。我哥哥听的我打阵。必然纵放我些。不敢拏住。〔叫云〕我庞元帅亲自打阵来也。〔正末云〕大小三军。摆的严整者。〔庞涓云〕操鼓来。〔做入阵科云〕好是奇怪。连我也不知东南西北了也。〔正末云〕将那打阵将军与我拏住者。〔众拏科〕〔正末唱〕
　　【醉中天】我道是谁把征■〈马宛〉纵。原来是兄弟将锦营冲。只我这些胡做乔为本不工。〔庞涓云〕哥哥饶过您兄弟咱。〔正末唱〕你个快打阵的怎便忙陪奉。〔卒子推科〕〔正末云〕住者。〔唱〕你看那小校每前推后拥。〔庞涓云〕兀的不諕杀我也。〔正末唱〕早諕的他战钦钦头疼脑痛。〔云〕兄弟。你不说来。〔庞涓云〕哥哥。我说甚么来。〔正末唱〕可不道大将军八面威风。
　　〔庞涓云〕兀的不羞杀我也。哥哥想七国中惟您兄弟一人而已。六国都来进奉。则是怕兄弟。谁想哥哥神机妙策。出鬼入神。今日在阵上拏住您兄弟。着我有何面目再去驱兵领将。大丈夫宁死也不辱。罢罢罢。哥哥。你小心在意。扶持魏国。您兄弟纳下靴笏襕袍。收拾轮竿。钓鱼为活。永无争名夺利之心。您兄弟知罪了也〔一做跪科〕〔正末云〕兄弟。你道差了也。〔唱〕
　　【后庭花】我喜的是弟兄每两意同。你则待执轮竿作钓翁。哀告这掌军权的燕孙膑。〔带云〕兄弟请起。〔唱〕请起你个梦非熊的姜太公。若到那殿庭中怎忘了弟兄的情重。〔庞涓云〕哥也。若公子问呵。休说哥哥好。兄弟歹。则说俺两个摆阵势是一般儿的。〔正末云〕兄弟。我知道了也。〔唱〕我对大人行会脱空。
　　〔庞涓云〕哥哥。这都是兄弟的不是了。只愿哥哥想咱旧日契交朋友。今日举荐为官。也是不忘盟誓之意。假若公子问呵。谁输谁赢。哥哥您则善言咱。〔正末云〕兄弟。你放心者。我和你见公子去来。〔公子云〕孙先生。我问你。两家摆阵势。谁输谁赢。你从头实说咱。〔正末云〕公子。贫道与元帅都是鬼谷先生弟子。虽同传授。各用心机。便是元帅也有不知贫道演习的去处。贫道也有不知元帅的去处。总之一般。〔公子云〕虽然如此。好歹岂没个赢没个输的。〔正末唱〕
　　【金盏儿】他那里一一问行踪。俺兄弟悄悄的厮过从。好教我意踌躇两下里可兀的难趋奉。我待不说呵怎生支对主人公。待说呵我和他书窗曾最密。怎宦路不相容。〔公子云〕孙先生。你怎生不言语。〔正末唱〕我正是满怀心腹事尽在不言中。
　　〔公子云〕孙先生。你恰纔摆阵时毕竟是谁输谁赢。〔正末云〕公子。听贫道说咱。〔唱〕
　　【赚煞尾】我和他十载习兵书。九转能成诵。这八卦阵纵横不穷。管七国江山着君王独自统。便有六丁神我敢也驱下天宫。五方幢。招飐如风。四下里兵戈摆的没些儿缝。似这等三军簇捧。要着我二人何用。〔公子云〕难道你两个就没一个强弱。〔正末唱〕俺两个都一般的谈笑会成功。〔同庞涓下〕
　　〔公子云〕两个将军去也。令人将马来。待俺回父王的话去。〔诗云〕恰纔二将争雄在战场。都一般的神机妙策没低昂。庞涓是一条擎天白玉柱。孙膑是一座架海紫金梁。〔下〕
　　〔音释〕
　　赧难上声　辟音匹　虬音求　兕音似　罩嘲去声　那音挪　咤音渣　戳勅角切　懵梦上声　■〈马宛〉音冤　幢音童
　　楔子
　　〔鬼谷子领道童上诗云〕暑往寒来春复秋。夕阳西下水东流。将军战马今何在。野草闲花满地愁。贫道鬼谷子是也。自从庞涓到于魏国。受了武阴君之职。他举荐孙子下山。共同为官。贫道观其气色。此一去必有灾难。如今设下坛场。缚起个草人。待贫道登坛。召取诸天神将。看其休咎。便见分晓。道童。坛场设下了也不曾。〔道童云〕师父。坛场已完备多时了也。〔鬼谷子云〕真香一热。瑞雾飘飖。高升宝篆。上彻云霄。三冬法鼓。万圣来朝。恭请玉清圣境元始天尊。三省六曹。左辅右弼。南辰北斗。东极西灵。十二宫辰。二十八宿。九天游奕使者。三界直符使者。十方捷疾灵神。本山土地。当境城隍。空虚典祀。社庙威灵。闻今关召。速至坛庭。〔击令牌科云〕一击天清。二击地灵。三击五雷。万神听令。再召九宫八卦部中神。十二元辰位中将。〔做踏罡咒水科云〕水无正行。以咒为灵。在天为雨露。在地作泉源。一噀如霜。二噀如雪。三噀天地清凈。〔做取剑科云〕庚辛铸体。离火炼形。玉清教主赐来。有道真人驱使。先请五方五帝。衔符佩剑。入吾水中。吾持此水非凡水。九龙吐出凈天地。太乙池中千万年。吾今将来验凶吉。虔心启请四直功曹。神剑撇下。休错分毫。疾。道童。剑落在草人那里。〔道童云〕师父。剑落在草人足上。〔鬼谷云〕嗨。孙膑必有刖足之灾。不伤其命。想孙膑临行那日。贫道曾与他一计。教他遇难之时。脱逃性命。〔诗云〕孙膑机谋不可当。庞涓空使恶心肠。他两个刖足之雠何日报。少不得马陵山下一身亡。〔下〕〔庞涓同郑安平上〕〔庞涓云〕恨小非君子。无毒不丈夫。某庞涓想来。那孙膑无礼。是咱旧交朋友。我便有些儿差池。你就躭待不得。把俺拏在阵前。花白许多说话。怎生出的我这口气。〔郑安平云〕我元不济。你自做个计较。〔庞涓云〕则除是这般。郑安平。你去诈传着魏公子之命。说与孙膑知道。今晚三更三点。荧惑失位。着他领三百三十骑人马。都是红袍红旗。到宫门外面。连射三箭。鸣锣击鼓。呐喊摇旗。着他魇镇火星。你小心在意者。〔郑安平云〕理会的。领着元帅将令。与孙膑说知。走一遭去。〔下〕〔庞涓云〕郑安平去了也。这一去料那孙膑敢不依令。若是公子听的。岂不大惊。待他问我呵。我就说孙膑有反乱之心。公子必然将此人杀坏。那其间便是我平生愿足。〔下〕〔郑安平上望古门道云〕孙先生。奉公子的命。着你今夜晚间三更将尽。领着军卒。鸣锣击鼓。呐喊摇旗。望王宫门首连射三箭。着你魇镇火星。小心在意者。〔下〕〔正末领卒子上云〕某孙膑是也。奉公子的命。领着三百三十单三骑人马。到王宫门首。魇镇火星。走一遭去。可早来到也。众军校与我鸣锣击鼓。呐喊摇旗。望着王宫门首。连射三枝火箭。呐三声喊。退了火星也。〔射科〕〔唱〕
　　【仙吕赏花时】我如今奉勅蒙宣统士卒。则为这荧惑离宫失位所。我望帝阙近皇都。连发了三枝箭羽。早没半霎儿将火星除。〔下〕
　　〔音释〕
　　噀询去声　刖音月　荧音盈　惑音或　魇音掩　卒从苏切
　　第二折
　　〔魏公子领卒子上云〕某乃公子魏申。好是奇怪也。昨夜三更三点。甚么人鸣锣击鼓。呐喊摇旗。又有火箭数枝。一直射进宫内。不知何故。左右那里。与我唤将庞元帅来者。〔卒子云〕庞元帅安在。〔庞涓上云〕适闻公子呼唤。料孙膑必然中我之计也。待公子问俺时。自有主意。〔见公子科〕〔公子云〕元帅。昨夜晚间三更时分。宫门外这般鸣锣击鼓。呐喊摇旗。射进几枝火箭来。却是为何。〔庞涓云〕公子。这事都是我庞涓之罪。谁想孙膑。公子加他为四门都练使。他嫌官小。因此夜晚间领着军卒鸣锣击鼓。必然有反叛之心也。〔公子云〕既然如此。建起法场。就着你为监斩官。将孙膑斩讫报来。〔下〕〔庞涓云〕领旨。令人。唤将郑安平来者。〔郑安平上云〕元帅唤我做甚么。〔庞涓云〕郑安平。如今公子要杀坏孙膑。着我为监斩官。我和他是同堂故友。难以行法。我着你去监斩。就今日建起法场。若杀他呵。等我过来。有我的言语。你便下手。小心在意者。〔下〕〔郑安平云〕刀斧手那里。把住街道。与我拏将孙子来者。〔刽子上云〕理会的。〔做拏正末上科〕〔郑安平云〕孙膑。你知罪么。〔正末云〕我不知罪。〔郑安平云〕你刬的不知罪。你昨夜三更时分。领着军卒。在宫门之外。鸣锣击鼓。呐喊摇旗。连射几枝火箭。明明是有反魏之心。公子的命。要将你杀坏哩。〔正末云〕嗨。我中他计也。似此怎了也呵。〔唱〕
　　【正宫端正好】祸临头。谁人救。则我这泼残生眼见的千死千休。谁着你把箭三枝连射三更后。哎。你也合将那传令的人追究。
　　【滚绣球】我可也为国愁。为国忧。为知心数年交厚。我恨不的倂吞了六国诸侯。这江山和宇宙。士女共军州。都待着俺邦情受。怎知道运拙也志愿难酬。哎。孙膑也不争你谗言谮语遭人构。直感的野草闲花满地愁。那里也正首狐丘。
　　〔郑安平云〕孙膑。你好模好样的做这等勾当。你也须自知罪过。还说甚么。你说一句钢刀豁口。觑一觑金瓜碎首。刽子磨的刀快。只等午时三刻到来。便要杀坏了哩。〔正末唱〕
　　【倘秀才】哎。我说一句钢刀豁口。觑一觑金瓜碎首。我可甚一旦无常万事休。我不合鸣金鼓。统戈矛。〔带云〕我本无罪过。怎要杀坏我也。〔唱〕这便的是我犯由。
　　〔郑安平云〕孙膑。你只安心儿受死。不要大惊小怪的。〔正末唱〕
　　【滚绣球】这法场近御沟。对凤楼。〔带云〕冤屈也。〔唱〕我这里叫尽屈有谁来分剖。送的我眼睁睁有国难投。强缚住我这调羹补衮的手。掩住我这衔冤负屈的口。这都是我自作自受。也不专为那人怨人雠。哀哉故国难回首。可正是烦恼皆因强出头。便死何求。
　　〔庞涓上云〕我教郑安平代做监斩官。起建法场。杀坏孙膑。如今往法场上过。我则推不知道。摆开头踏。慢慢的行。我是个朝中有功之人。今日勅赐与我十瓶黄封御酒。我多饮了几杯。我好快活也。〔做唱科〕〔唱〕今宵酒醒何处。杨柳岸晓风残月。〔正末云〕兀的不是庞涓过来也。我明知道他杀坏我。我着他救我咱。我临行时师父曾与我一计。若遇祸难临头。有人唱道。今宵酒醒何处。杨柳岸晓风残月。你可诉出心间之事。就得不死。我如今不说。等待何时。两街百姓。我死不紧。只可惜我腹中有卷六甲天书。不曾传授与人。若有人救了我的性命。我情愿传写与他。决无隐讳。〔庞涓惊科云〕嗨。师父好歹也。将这六甲天书倒传与他。传与我的天书。原来是假的。我如今独霸六国。料无对手。若再得这天书呵。还有谁人近的我。当日他摆出阵来。我不认的那个阵势。可知道他在天书里面摘下来的。我若杀了这厮。便是绝了这天书也。我自有个妙计。赚他这天书哩。〔刽子云〕午时三刻到了。开刀。〔庞涓云〕是斩谁。〔刽子云〕斩孙膑哩。〔庞涓云〕是孙膑。且留人者。〔做悲云〕哥哥。你为甚么来。〔正末云〕兄弟也。杀我的罪过。你敢知情么。〔庞涓云〕我若知情呵。唾是命随灯而灭。哥哥。你端的为甚么来。〔正末唱〕
　　【白鹤子】他对着我急煎煎的忙问取。我对着他悄促促的说情由。〔庞涓云〕哥也。我若知情呵。唾是命随灯而灭。〔正末唱〕只道他含着泪苦滴滴的假慈悲。却原来指着灯碜可可的言盟咒。
　　〔云〕兄弟。你怎生救我咱。〔庞涓云〕哥哥。我如今公子根前说去。救的你也休喜欢。救不得也休烦恼。刽子。你且慢者。待我见了公子转来呵。另有区处。〔背云〕我若救了他的性命。倘若不写天书。悄悄的溜了去。我那里寻他。我如今也不要他死。也不放他走。则等着写了天书。方纔处置他。未为迟也。〔虚下〕〔复上科云〕我如今诈传公子的命。免了他项上一刀。只刖了他二足。哥哥。您兄弟来了也。〔正末云〕兄弟。你说的如何。〔庞涓云〕哥哥。你兄弟一言难尽。〔庞涓悲科〕〔正末唱〕
　　【脱布衫】我道你搜寻出百样机谋。翻惹下千种闲愁。则你个为昔日同堂故友。怎惜得这殷勤尽心儿搭救。
　　【醉太平】哎。兄弟也可怎生问着时缄口来闭口。快与我分别一个恩雠。饶不饶即便说缘由。好着我猜不着谜头。我见他自推自跌自僝僽。迷留没乱把双眉皱。〔庞涓悲科〕〔正末唱〕只他这英雄眼里泪交流。快说波亲兄弟帅首。
　　〔庞涓云〕刽子。将孙子释了缚者。公子的命。免你项上一刀。〔正末云〕空教我吃这一惊。多亏了我兄弟。留的我性命在。也尽好了。〔庞涓云〕哥哥且休欢喜。可要刖了你二足哩。〔正末唱〕
　　【倘秀才】我就在这法场上连忙顿首。拜谢着行仁义君王万寿。〔带云〕我这个性命有个比喻。〔唱〕似钓出鳌鱼脱了钩。但躯命。得存留。便是老天来保佑。
　　〔庞涓云〕一壁厢家中安排着茶酒饮食。等待哥哥。〔郑安平云〕带挈我也吃一杯儿。〔同下〕〔刽子云。〕孙先生。这里离元帅远哩。我问你。你是风魔呵是九伯。你两个冤雠太重。那个不知要杀坏你也是他。要救你也是他。要刖足也是他。庞元帅要害你性命哩。你小心者。〔正末云〕噤声。〔唱〕
　　【滚绣球】你休那里信口诌。〔刽子云〕我不说谎。〔正末唱〕则管里无了收。这言语你也合三思然后。俺兄弟怎肯道东■〈氵闲〉东流。〔带云〕俺两个说誓来。〔唱〕他亏我似猪狗。我亏他似马牛。俺两个曾对天说咒。俺兄弟他怎肯火上浇油。俺两个胜如管鲍分金义。休猜做孙庞刖足雠。枉惹得万代名留。
　　〔庞涓云〕郑安平。公子在那里。立等回话哩。兀那刽子。你近前来。我嘱咐你。刖足之时。我着你轻着。你便重着。我说浅着。你便深着。刽子拏的铜■〈釒算斤〉来。早下手波。〔刽子云〕理会的。孙膑。请出你那尊足来。〔庞涓云〕轻着些儿。〔又云〕浅着些儿。〔刽子刖足科〕〔正末云〕兀的不痛杀我也。〔庞涓云〕将酒来。哥哥苏醒者。您兄弟备下香喷喷三盏安魂酒。你吃了便定疼也。〔正末唱〕
　　【二煞】我饮过这香喷喷三盏儿安魂酒。则被你闪杀我也血渌渌一双脚指头。刀落处鼻痛心酸。皮开肉绽。筋骨相离。鲜血浇流。哎。可怎生神嚎鬼哭。雾惨云昏。白日为幽。耳边厢只听得半空中风吼。莫不是和天地替人愁。
　　〔庞涓云〕哥哥休骑马。则怕那秽气扑了哥哥的疮难医。郑安平。你与我将哥哥背的家去。〔正末唱〕
　　【煞尾】兄弟。则这功名成就合成就。我得好休时便好休。养可疮海上游。洗了耳觅许由。学太公把钓钩。逐范蠡一叶舟。想荣华风内烛。富贵如水上沤。将利名一笔勾。再不向杀人场揽祸尤。白白的将性命丢。攒住眉头懒转眸。咬定牙儿且忍羞。打熬着足上浸浸血水流。哎。你个行刃的哥哥你畅好是下的手。〔下〕
　　〔庞涓云〕孙膑也。你如何出的我手。着令人背的我书房中去。安排茶飰。与他食用。准备文房四宝。传写天书。只待早起修了天书。我便早起杀了那厮。晚夕修了天书。我便晚夕杀了那厮。我务要将他翦草除根。萌芽不发。为何如此说。我平日之间。两个眼里。偏嫌这等无仁无义歹弟子孩儿。〔下〕
　　〔音释〕
　　碜参上声　缄饥咸切　谜迷去声　僝锄山切　僽音骤　诌义搜切　■〈釒算斤〉音闸　苏音苏　吼呵苟切　秽音畏　蠡音里　沤音欧
　　第三折
　　〔庞涓上云〕某庞涓是也。自从将孙子刖了二足。可早半年有余。抄写天书。将次完备。眼见得那厮便是死的人也。我已曾着人看去了。这早晚怎不见来回话。〔卒子上云〕禀元帅得知。谁想孙膑正写天书。中间一阵风魔上来。将天书手中扯了一半。口中嚼了一半。灯上烧了一半。白日与小儿同耍。到晚来与羊犬同眠。打也不知。骂也不知。端的是个风魔了也。〔庞涓笑科云〕那厮怎么瞒得我老庞。明明是不肯传授天书。故意假作风魔。我要看破他。有何难处。令人。你近前来。分付你一桩事。你一只手将着个馒头。一只手将着荷叶。包着那污秽的东西。他若诈风魔呵。便吃馒头。是真的便吃污秽。若是真风魔呵。任着他要生要死。不必收留。你小心在意者。〔卒子云〕理会的。〔庞涓诗云〕孙膑风魔假做成。只看饮食便分明。〔卒子诗云〕若是吃了那些污了口。随他念杀天书也不灵。〔同下〕〔外扮卜商引祗从载茶上云〕小官乃齐国上大夫卜商是也。方今大周天下。七国春秋。是秦齐燕赵韩楚魏。这七国中向称强秦雄楚。与俺全齐。俱为上国。今因魏国倚恃庞涓。每每侵伐邻邦地界。俺六国不得已。年年进贡。岁岁修盟。俺齐国今年合该进茶。却差着小官入魏。贡车五十余辆。无非上品高茶。小官近闻庞涓请将孙膑下山。本欲同扶魏国。后因孙膑排兵布阵。拏住庞涓。遂成雠恨。在公子根前谗谮他有反魏之意。绑赴法场。那孙子临刑之时。口称我死不争。可惜胸中三卷天书。无人传授。比时庞涓要得抄写天书。即免其死。刖了二足。收留在家。谁想孙子一阵风魔上来。将所写天书扯了一半。口内嚼了一半。火上烧了一半。白日里与小儿同戏。到晚来与羊犬同眠。我想这个必是假的。今日小官往魏国进茶去。在于驿亭中安歇。只待贡事少暇。悄悄地看个动静。那孙子果然真个风魔。这不必说了。若是假呵。小官用些小智术。救的他出了魏国。到俺齐邦。奏过主公。拜为军师。一者报孙子刖足之雠。二者雪六国进贡之耻。岂非是一场莫大的功绩。〔诗云〕我本孔门高弟子。来与齐邦作使臣。只要访得风魔孙膑出。准备后车同载渭川人。〔下〕〔正末妆风扒上云〕休笑休笑。我和你耍子去来。这里也无人。贫道孙膑是也。自从辞别了师父下山。到于魏国。公子教俺摆阵。不想庞涓在公子根前下了谮言。将贫道刖其二足。如今佯推风疾举发。白日里与儿童作戏。到晚间共羊犬同眠。不知几时纔得个出头之日也呵。〔唱〕
　　【双调新水令】打独磨来到画桥西。恰便似出笼鹰剪折了我这双翼。自知毛羽短。怎敢扑天飞。我则索做哑妆痴。几回家阁不住眼中泪。
　　〔带云〕我早知这般呵。不下山来可也好那。〔唱〕
　　【步步娇】想当初在云梦山中把天书习。定道是取将相能容易。谁知有这日。生把俺七尺长躯打灭的无存济。哎哟天那甚日得遂风雷。也吐出俺这三千丈虹霓气。
　　〔倈儿上云〕风子。你见我这个馒头么。〔正末云〕我正要馒头吃哩。你拏的来。〔正末做讨馒头倈儿不与科〕〔唱〕
　　【沉醉东风】您几个作耍的笑嘻笑嘻。我这等好男儿怎和你步步相随。您几个小的每。都把馒头吃。〔倈儿云〕兀那风子。你不耍与我看。我不与你馒头吃。〔正末唱〕常言道口没尊卑。〔倈儿云〕兀那风子。我丢将这馒头去。你若是赶的上。就把这馒头与你吃。赶不上你吃我三拳头。〔正末云〕是是是。我赶馒头者。赶的上便吃馒头。赶不上吃你三拳。〔倈儿云〕我丢将馒头去也。〔正末赶科〕〔倈儿打科〕〔正末唱〕我赶不上馒头索忍饥。〔带云〕馒头不曾吃。倒吃了一顿打。〔唱〕嗨。这的是脚短的先生可便落的。
　　〔卒子拏砌末上云〕奉元帅的将令。着我将这馒头和这秽污。寻孙膑去。兀的不是他。怎么有这伙小厮在这里。〔做打倈儿下科〕〔正末唱〕
　　【搅筝琶】见一个狠公吏。叫一声似春雷。諕的那几个作耍顽童。都一时间潜在那里。〔卒子云〕兀那风子。你脚上疮疤疼痛。如今可好了么。〔正末唱〕起动你问我疮疾。我可也皱定双眉。〔做悲科云〕我好疼哩。我好疼哩。〔唱〕堪悲。休则管絮絮聒聒。扯扯拽拽。痛不痛我足下须自知。索甚猜疑。
　　〔卒子云〕兀那风子。你看我这手里拏的甚么。〔正末云〕是馒头。〔卒子云〕这个是甚么。〔正末云〕这个你则道我不知哩。这个是餻糜。〔卒子云〕你吃馒头好。吃餻糜好。〔正末云〕我则吃餻糜。〔卒子云〕你吃餻糜。要发病伤人也。〔正末云〕我则要吃餻糜。〔唱〕
　　【雁儿落】我常担着空肚皮。〔卒子云〕你几曾见这等好茶饭来。〔正末唱〕好茶饭几曾道尝滋味。虽然我脚尖上有病疾。〔卒子云〕你休吃。则怕发了你的疮。〔正末唱〕我心儿里倒也无闲气。
　　〔拏砌末做吃科〕〔唱〕
　　【得胜令】我因此上怕甚么冷餻糜。〔卒子云〕真个风魔了也。我回元帅的话去。〔下〕〔正末唱〕他见我吃一口走如飞。自从我做作风魔汉。受了些腌■〈月替〉歹气息。非是我无知。偏要吃他这茶食。我可便明知。怕不是庞贼使见识。
　　〔云〕天色晚了。我还羊圈里歇息去也。〔做扒入圈科云〕你看我耍子去来。这早晚人都睡了。我也睡也。〔做睡科〕〔卜商上云〕小官卜商。自到魏邦进茶已毕。见在馆驿中安下。小官看了孙子。数日不得空便。未敢接谈。今日又跟随了一日。他如今往羊圈中宿歇去了。你看天色已晚。前后无人。我直跟到这羊圈根前。吟两句诗。调发此人。看他说甚么。〔诗云〕美玉类顽石。珍朱污垢泥。〔正末惊科云〕这言语不是我魏国的人。我再听咱。〔卜商又念科〕〔正末答云〕用手轻抹洗。万里色辉辉。〔卜商云〕眼见的此人不是真风魔了。我且再听他说甚么来。〔正末云〕这里敢有人救我也。待我作歌一首。〔歌云〕亭亭百尺半死松。直凌白日悬晴空。翠叶毵毵笼彩凤。高枝曲曲盘苍龙。岂无天地三光照。犹然枯槁深山中。其奈樵夫无耳目。手携巨斧相摧蹙。临崖砍倒栋梁材。析作柴薪向人鬻。终可笑兮终可笑。每日只在街头闹。浅波宁畜锦鳞鱼。知谁肯下丝纶钓。空愁望。空悲嘅。举动唯嫌天地窄。若有风雷际会时。敢和蛟龙混沧海。〔卜商云〕此人之意。已尽露矣。我不免跳入这圈内去。孙先生。你休大惊小怪的。我是齐国卜商。特来救拔你哩。〔正末云〕你莫不是子夏否。〔卜商云〕然也。〔正末唱〕
　　【挂玉钩】我这里吐胆倾心说与伊。难道你不解其中意。〔卜商云〕先生何不跟我馆驿中去来。〔正末云〕你先行。我随后便到也。〔卜商云〕你不与我同去。可是为何。〔正末唱〕我则怕路上行人口胜碑。〔卜商云〕先生。我须不是故意来赚你的。〔正末唱〕咱两个都心会。〔卜商云〕小官此一来。专为先生。别无他干。〔正末唱〕既然是你为我来。须回避。且做个面北眉南。你东咱西。
　　〔卜商做先后行到科〕〔卜商云〕可早来到馆驿也。我关上这门。先生。你休大惊小怪的。则怕有人知道。将茶饭来。先生食用咱。〔正末云〕庞涓。您和我同堂学业。转笔抄书。相守十年有余。谁想如此狠毒也。〔庞涓领卒子上云〕小官庞涓是也。颇奈孙膑无礼。他原来诈风魔。竟自走了也。我观将星落在馆驿里面。大小三军。将这座馆驿周围把住者。令人。与我唤出卜商那厮来。〔卒子云〕理会的。〔卜商云〕先生怎了也。有庞涓在馆驿门首。如之奈何。〔正末云〕你不要顾我。你则自去对付他。〔做躲科〕〔卜商见庞涓科云〕元帅唤小官做甚么。〔庞涓云〕卜商。你是小国之臣。怎敢将孙膑潜藏这馆驿中。你从实的说有也是无。〔卜商云〕小官从来不知甚么孙膑。〔庞涓云〕你道无有。我入馆驿中搜去。若搜出孙膑来呵。你的性命可也不保。令人。将卜商拏住。休教走了。我入馆驿搜去。大小三军。与我前后仔细搜者。〔卒子搜科云〕前后都无。〔庞涓云〕屋上瞧。〔卒子云〕屋上也无。〔庞涓云〕井里捞。〔卒子云〕井里也无。〔庞涓云〕前后都无。这厮可往那里去了。孙膑。你不在这里便罢。你若在这里。你听者。我只为那摆阵时结下的冤雠。要杀你也是我来。刖了足也是我来。我若今日见你呵。将你活刴做两三截。你要活时恰似井底捞明月。我若拏住你呵。你道兄弟饶了我者。要我饶你呵。则除是九重天滴溜溜飞下一纸郊天赦来。〔做再念科云〕这前后委实的是无。卜商。你敢偷出孙膑去么。〔卜商云〕小官要孙膑何用。〔庞涓云〕令人。放了卜商者。〔卜商云〕多谢元帅。〔庞涓云〕卜商。恰纔我若搜出孙膑来。我不道的饶了你哩。你如今几时回去。〔卜商云〕小官明日便回去。〔庞涓云〕你往那一门去。〔卜商云〕我往东门去。〔庞涓云〕比及你来时。我先在东门等你。将你那人夫都点过。茶车里都搜过。你若带出孙膑去呵。你见么。俺这里雄兵百万。战将千员。有一日兵临城下。将至壕边。四下里安营。八下里札寨。兵打你城池。马践你出川。卜商。那其间悔之晚矣。〔下〕〔卜商云〕兀的不諕杀我也。恰纔与孙先生正吃饭哩。忽听的庞元帅下马。围了馆驿。搜寻孙膑。且喜的搜不着。不知可往那里去了。孙膑你好强也。庞涓你好狠也。嗨。卜商。你好险也。待我叫一声孙先生。孙先生。〔正末唱〕
　　【殿前欢】那唤我的却为谁。〔卜商云〕先生。你在那里来。〔正末唱〕在那摘星楼上我便做筵席。安排下脱壳金蝉计。我则索躲是逃非。〔卜商云〕庞涓贼。你好狠也。〔正末唱〕这的是他下的我也下的。〔卜商云〕先生。庞涓又来了也。〔正末唱〕哎。缠杀我也天魔祟。我便似小鬼般合扑地。〔卜商云〕你■〈走朶〉时节谁知道来。〔正末唱〕这公事则除天知地知。〔带云〕庞涓。你怎知我在这里吃茶饭哩。〔唱〕只半合儿使碎我这心机。
　　〔卜商云〕先生。我本意要带你去。只是一件。恰纔庞元帅问我几时回去。我便道明日回。往东门去。庞涓道。我先在东门上将你那茶车搜过。若搜出来呵。可怎了也。〔正末云〕大夫放心。此人搜头不搜尾。若搜呵。咱着一个小军儿。打扮他的小军。飞马来报道。西门上拏住孙膑了。出的东门。你自慢慢的从大路上行。我便落荒而走。只要到的齐邦。便好领兵拏获庞涓。报我刖足之雠也。〔卜商云〕此计大妙。〔做同行科〕〔庞涓上云〕卜商。你往那里去。〔卜商云〕小官回齐国去也。〔庞涓云〕令人。与我搜这茶车者。〔卒子上云〕报的元帅得知。西门上拏住一个瘸先生也。〔庞涓云〕眼见的是孙膑了。我西门上杀那瘸先生去来。〔下〕〔卜商云〕元帅去了。先生快上马者。〔正末唱〕
　　【离亭宴带鸳鸯煞】我仗天书扶立你东齐国。统精兵克日西攻魏。一声喊将征尘荡起。急飐飐搠旌旗。扑冬冬操画鼓。磕擦擦驱征骑。剑摧翻嵩岳山。马饮竭黄河水。看庞涓躲到那里。我将他活剥了血沥沥的皮。生敲了支刺刺的脑。细剔了疙蹅蹅的髓。便那郑安平■〈釒算斤〉掉了头。魏公子也屈折了腿。直杀的一个个都为肉泥。恁时节纔报了我刖足的雠。雪了你贡茶的耻。〔同下〕
　　〔音释〕
　　嚼齐消切　翼银计切　习星西切　日人智切　吃音耻　的音底　疾精妻切　息丧挤切　食绳知切　识伤以切　毵音三　鬻于句切　嘅开上声　窄斋上声　席星西切　祟音岁　瘸巨靴切　国音鬼　髓桑嘴切
　　第四折
　　〔齐公子领卒子上〕〔齐公子诗云〕自来东土列诸侯。渤海琅邪占上游。为甚河山称十二。甘心臣魏不知羞。某乃齐公子是也。姓田名辟疆。始祖本姬姓宗亲。自陈敬仲入齐。赐姓田氏。后来田恒篡了齐国。至田和奉周天子的命。列为诸侯。世世相承。至齐康公薨而无后。立我父王。称为齐威王者是也。目今七国春秋。秦齐燕赵韩楚魏。俺齐国原为上国。止因魏国拜庞涓为帅。此人大有膂力。善晓兵书。每每加兵六国。莫能当敌。俺不得已与魏国年年纳贡。今年特遣大夫卜商。入魏进茶。不想卜商暗将孙膑在茶车内带到俺国。闻得他兵法更胜似那庞涓百倍。俺如今就拜为军师。统领大势雄兵。会合各国大将。与庞涓决战。真个军师妙算。鬼神莫测。只一个添兵减灶之计。要将庞涓赚到马陵山唂。做下八面埋伏。准备擒他。看这一场。是好厮杀也。令人。与我唤各国大将前来听令者。〔卒子云〕理会的。诸将安在。〔李牧上〕〔公子云〕赵国大将李牧听令。拨与你青旗为号。就领本部三万人马。接应田忌。截杀庞涓。引到马陵山下。休违悞者。〔李牧云〕得令。〔吴起上〕〔公子云〕楚国大将吴起听令。拨与你红旗为号。就领本部三万人马。接应田忌。截杀庞涓。引到马陵山下。休违悞者。〔吴起云〕得令。〔乐毅上〕〔公子云〕燕国大将乐毅听令。拨与你白旗为号。就领本部三万人马接应田忌。截杀庞涓。引到马陵山下。休违悞者。〔乐毅云〕得令。〔马服子上〕〔公子云〕韩国大将马服子听令。拨与你黄旗为号。就领本部三万人马。接应田忌。截杀庞涓。引到马陵山下。休违悞者。〔马服子云〕得令。〔王剪上〕〔公子云〕秦国大将王剪听令。拨与你皁旗为号。就领本部三万人马。接应田忌。截杀庞涓。引到马陵山下。休违悞者。〔王剪云〕得令。〔公子诗云〕领将驱兵莫避难。报雠雪恨在今番。马陵山下先埋伏。不斩庞涓誓不还。〔同下〕〔田忌上诗云〕十万强弓伏马陵。明为减灶暗添兵。庞涓合是今朝灭。会看军中奏凯声。某乃齐国大将田忌是也。奉军师的将令。着某为先锋。会合各国大将。与庞涓相持厮杀。则要输不要赢。将庞涓引过鸿沟而来。你道军师为何着俺佯输诈败。元来军师唯恐庞涓自揣不如。心怀惧怯。未肯穷追因此故意的设这减灶之计。使庞涓看见俺国兵马。自到魏国界上。不勾五日。已逃的逃。死的死。亡其大半。必然奋勇追杀将来。却于马陵山下。树林深处。预先埋伏强弓硬弩。十万余张。将大树一株刮去树皮。写着道庞涓死此树下。六个大字。树枝之上。挂着一盏明灯。料的庞涓追到此处。必然放下灯来。看那树上所题之字。元来俺军师就以此灯为号。只看此灯一下。那埋伏的弓弩。即便一时齐发。庞涓也则教你有翼翅飞不上云头。有指爪劈不开地面。可不似牵羊入屠户之家。一步步来寻死地。〔庞涓躧马领卒子上云〕某乃庞涓是也。颇奈孙膑无礼。他跟的卜商走了。如今用孙膑为军师。田忌为先锋。攻我魏国。与某决战。不曾到的五日。早把他家人马杀其大半。量他何足道哉。兀那尘土起处。敢是田忌来也。〔田忌上云〕庞涓。你岂不知归师勿掩。穷寇勿追。你苦苦赶我做什么。料你的本领我也不怕。我判的和你并个你死我活。放马来。〔庞涓云〕田忌。你是我手里败将。不早早受缚。还要强嘴哩。〔做战〕〔田忌败走科云〕我敌他不过。三十六计。走为上计。走走走。〔各国接上战俱败科〕〔庞涓云〕你看那厮都杀败了也。乘势不得不赶。大小三军。跟我追将去来。〔下〕〔正末同齐公子各将上〕〔正末云〕贫道孙膑是也。自到齐国。拜某为军师之职。今日聚这大小三军。在此马陵山下。只今晚要斩庞涓。报某刖足之雠。众军校摆的严整者。〔齐公子云〕今日要擒拏庞涓。雪俺六国之恨。皆赖军师妙计。〔正末唱〕
　　【中吕粉蝶儿】打一轮皁盖轻车。按天书把三军摆设。谁识俺这阵似长蛇。端的个角生风。旗掣电。弓弯秋月。喊一声海沸山裂。管杀的他众儿郎不能相借。
　　〔云〕令人。这山下有一株大树。是甚么树。你去看来。〔卒子云〕有一株大树。是白杨树。〔正末云〕令人。与我将这白杨树砍倒了。刮去了皮。将笔砚来。〔卒子云〕理会的。笔砚在此。〔正末唱〕
　　【醉春风】我将这乌龙墨恰研浓。我将这紫兔毫深蘸彻。〔写科〕〔诗云〕白杨树下白杨峪。正是庞涓合死处。今夜不斩魏人头。孙膑不还齐国去。〔公子云〕你看写着什么哩。〔正末唱〕道不离此处斩庞涓。我亲自的写。写。一来是孙膑的计谋。二来是主公的福分。第三来单注着那人合灭。
　　〔公子云〕那庞涓是一条好汉。怕也斩不的他么。〔正末唱〕
　　【石榴花】笑庞涓敢逞尽十分劣。逐定咱不相撇。争知这马陵道上有拦截。山崖斗绝。树林稠迭。万张强弩齐攒射。敢立化了一堆鲜血。总便有三头六臂天生别。到其间那里好藏遮。
　　〔公子云〕那庞涓说。你是他同堂故友哩。〔正末唱〕
　　【斗鹌鹑】俺和他同堂友至契至交。须不是被傍人厮间厮谍。俺可也为甚么相贼相残。都是他平日里自作自孽。他把切骨的冤雠死也似结。怎教俺便忘了者。俺如今■〈扌弃〉的个不做不休。这就是至诚心为人为彻。
　　〔庞涓云〕是好一场厮杀也。来此马陵山下。天色已晚。不知齐国败兵过去多远了。大小三军。前面林子里透出一盏灯光。必有人烟去处。可跟着我赶去看来。呀。原来别无人家。是一株大树。树上挂着一个灯笼呀。怎么树上有几行字。小校。快与我放下灯来。待我看这字写着甚么。〔正末唱〕
　　【上小楼】兀的灯焰又昏。月影又斜。则见他紧鞚征■〈马宛〉。左右盘旋。不得宁贴。他觑一回。望一回。肠慌腹热。怎知马和人死在今夜。
　　〔庞涓看科云〕这树上却是四句诗。待我念来。白杨树下白杨峪。正是庞涓合死处。今夜不斩魏人头。孙膑不还齐国去。哦。元来这瘸夫到此地面。还把大言諕着我哩。〔正末唱〕
　　【么篇】他那里语未绝。俺这里箭早拽。则见他蓦涧穿林。钻天入地。急切难迭。脚趔趄。眼乜斜。恰便似酒酣时节。庞涓也休猜做杨柳岸晓风残月。
　　〔庞涓云〕此处莫不有埋伏的军马么。不中。我只索倒回干戈。领军去也。〔孙膑云〕庞涓。你那里去。大小三军。与我围定了峪口者。休教走了庞涓。〔庞涓云〕兀的不諕杀我也。高阜处说话。好似我孙膑哥哥。我是叫他一声咱。孙膑哥哥。〔正末云〕叫我的是谁。〔庞涓云〕是您兄弟庞涓。〔正末云〕你叫我怎么。〔庞涓云〕多时不见哥哥。我心中好生想你也。〔正末云〕你那贼。却元来也有今日哩。〔唱〕
　　【快活三】俺把心中事明诉说。您把诗中句细披阅。大古来有甚费周折。多咱是您勾魂帖。
　　〔庞涓云〕哥哥可怜见。是您兄弟的不是了也。〔正末唱〕
　　【朝天子】我可也不为别。是你亲曾把誓设。〔庞涓云〕兀的不灭了这盏灯也。〔正末唱〕正应着唾是命随灯灭。〔庞涓做拜科云〕哥哥可怜见。只饶过您兄弟咱。〔正末唱〕庞涓你既做了这业又何必恁怯。枉了也参拜无休歇。哎。则你个脸儿假热。心儿似铁。忍下的眼睁睁把我双足刖。你如今死也。再休想放舍。恰便似水底捞明月。
　　〔公子云〕小校。与我拏过庞涓拏庞涓来者。〔田忌做见正末跪下科〕〔庞涓云〕哥哥。我庞涓知罪了也。可怜见我一世为人。只是饶了我罢。〔正末唱〕
　　【十二月】他那里自推自跌。从今后义断恩绝。〔庞涓云〕哥哥。咱和你是同心共胆的好朋友。饶过我者。〔正末唱〕你道是同心共胆。还待要骗口张舌。我只问你三回两歇。怎送的我二足双瘸。
　　〔云〕想当日在馆驿中。你不道来。〔庞涓云〕我道什么来。〔正末唱〕
　　【尧民歌】你道是若拏住活刴做两三截。〔庞涓云〕哥哥。旧话休题。〔正末唱〕今日个马陵道上把大冤雪。我剑锋亲把树皮揭。写着道今夜里此处斩豪杰。伤也波嗟。我和你从今便永诀。〔带云〕庞涓。您要不死呵。〔唱〕则除是半空中飞下滴溜溜一纸郊天赦。
　　〔公子云〕军师。则管和他说到几时。先把这厮刖了双足。切下了驴头然后将尸首分开做六段。散与六国去罢。〔孙膑云〕小校。将铜■〈釒算斤〉来先刖了这厮双足者。〔庞涓云〕罢罢罢。大丈夫睁着眼做。合着眼受。这也不必说了。只可惜那六甲天书还不曾传授哩。〔正末唱〕
　　【煞尾】再言语豁了这厮口。再言语截了这厮舌。将那一颗驴头慢慢钢刀切。纔把我刖足的寃雠报了也。
　　〔斩庞涓科〕〔公子云〕小校传下军令。着六国诸将。将庞涓尸首分为六处。各自领回本国。悬着示众。则今日就在马陵山。做个赏劳的筵席。奏凯班师。六国诸将试听者。〔词云〕奈庞涓擅起戈矛。生扰乱六国诸侯。自恃的英雄无敌。妬孙子假意相求。只等待下山入魏。便与他赌胜争筹。因打阵结成嫌隙。索天书百计图谋。强中手偏生犯对。诈风魔一命终留。卜大夫载回齐国。拜军师坐拥貔貅。诸国将皆来助战。喊杀处雾惨云愁。用减灶佯输诡计。引追兵直过鸿沟。伏万弩马陵山谷。题大树决斩庞头。果然得分尸奏凯。还报了刖足深雠。
　　〔音释〕
　　篡初患切　薨呼耕切　膂音旅　设商者切　掣音彻　月鱼夜切　裂郎夜切　蘸知滥切　彻昌惹切　峪于句切　劣闾夜切　撇邦也切　截藏斜切　绝藏靴切　迭音爹　血希也切　别邦也切　谍音爹　孽尼夜切　结饥也切　贴汤也切　热仁蔗切　拽音夜　蓦音陌　迭音爹　趔郎耶切　趄青耶切　乜忙也切　节音姐　说书也切　阅鱼夜切　折音者　帖汤也切　灭迷夜切　业音夜　怯丘也切　歇希也切　铁汤也切　跌音爹　舌绳遮切　雪须也切　揭机也切　杰其耶切　诀居也切　切音且　凯开上声　貔音牌　貅音休
　　题目　孙膑晚下云梦山　
　　正名　庞涓夜走马陵道
　　庞涓夜走马陵道杂剧终

《元曲选》　萨真人夜断碧桃花杂剧　（明）臧晋叔 编
　　萨真人夜断碧桃花杂剧　　（元）无名氏 撰
　　●萨真人夜断碧桃花杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　张明府醉题青玉案　正名　萨真人夜断碧桃花 
　　楔子
　　〔冲末扮张珪同老旦夫人引凈张千上云〕小官姓张名珪。字庭玉。东京人氏。叨中进士。除授广东潮阳县县丞。嫡亲的三口儿家属。夫人赵氏。孩儿张道南。此子广览经书。精通文史。众人皆许他卿相之器。此吾家积德所致也。俺此处知县徐端。也是东京人氏。他有一女。小名碧桃。曾许俺孩儿为妻。至今不曾婚聘。夫人。明日是三月十五日。我待请亲家来庆赏牡丹。你意下如何。〔夫人云〕相公。你主的是。〔张珪云〕既然如此。张千。你请徐亲家去。只等许允。早来回话。〔张千云〕理会的。〔下〕〔张珪云〕张千去了。夫人。俺和你须索躬亲治具。休得简慢者。〔诗云〕同官异地惜春残。治酒相邀赏牡丹。何必沉香亭子比。更教倾国倚阑干。〔下〕〔外扮徐端同贴旦夫人引丑李万上〕〔诗云〕一作潮阳令。俄惊数载过。大都秋鴈少。只是夜猿多。僻地逢迎简。南天瘴厉和。圣恩饶雨露。慎勿叹蹉跎。小官姓徐名端。字章甫。东京人氏。小官自幼登科。曾为钱塘簿。今升广东潮阳县知县。嫡亲的四口儿家属。夫人李氏。生有两个女孩儿。大的女孩儿唤作碧桃。年一十八岁。小的女孩儿唤做玉兰。年一十五岁。有此处县丞张珪。也是东京人氏。他有一子。唤做道南。年方二十岁。那孩儿好生聪俊。觑着他那内才外才。久已后必然发迹。一来张珪与小官同乡。二来又是同任。以此将我大的女孩儿许了张道南为妻。虽然定了盟约。尚未就亲。今日无甚事。李万。门首觑者。有甚么人来。报复我知道。〔李万云〕理会的。〔张千上云〕自家张千。奉相公的命。请徐亲家去。门上的报复去。道有张亲家差人下请书哩。〔李万做报云〕报的相公得知。有张亲家遣张千来下请书。在于门首。〔徐端云〕着他过来。〔张千做入科〕〔徐端云〕张千。此一来有何事。〔张千云〕小人奉相公的严命。时遇春景。牡丹盛开。专请相公和夫人赏翫。〔徐端云〕量俺有何德能。烦亲家如此费心。夫人。我待辞了这酒。你意下如何。〔夫人云〕既然亲家专意来请。如何辞的。咱和你同赏牡丹去走一遭。〔徐端云〕既是夫人要赏牡丹。便去吃酒。亦无妨碍。张千你先回去。俺与夫人随后来也。〔张千云〕小人就去回话。〔下〕〔徐端云〕分付嬷嬷和梅香。绣房中好生服侍两个小姐。我与夫人去赏牡丹便回来也。〔同下〕〔正旦扮碧桃领梅香上云〕妾身是徐知县的女儿。小名碧桃。年长一十八岁。俺爹爹将我配与张县丞的孩儿张道南为妻。今日爹娘到俺公婆家赏牡丹去了。妹子玉兰在绣房中做女工生活。梅香。咱后花园中散心去来。〔梅香云〕姐姐要耍去。怕相公知道。可不打梅香也。〔正旦云〕我与你略去看看便回。相公那里知道。〔梅香云〕这等俺就去来。〔做行科云〕姐姐。你看这花园中白的是梨花。红的是桃花。紫的是牡丹。黄的是蔷薇。好赏心也。〔副末扮张道南引凈兴儿上云〕小生姓张名道南。俺爹爹现为此处县丞。今日衙内因赏牡丹。酒筵中宾客笑乐。不期笼内走了白鹦鹉。远远的望见飞过这花园中去了。兴儿。快随俺跟寻去来。〔做跳墙科兴儿云〕相公。那鹦鹉知他在那里。休大惊小怪的。他若拏住俺呵。则说是贼。不要打出我屁来。〔正旦云〕梅香。你看那蔷薇架边。不有人来也。〔梅香云〕姐姐。你敢是眼花。这是风弄的花影动。那里得人来。〔做见张科云〕呀。真个有人。兀的两个男子。你是什么人。白日里跳过墙。来俺花园中。待做贼那。〔兴儿云〕咱家不是贼。只做的两遭强盗。〔梅香云〕可不是贼。〔张道南做慌科云〕小生不是歹人。是隔壁县丞衙里的舍人张道南。因家中翫赏牡丹。不期笼内走了白鹦鹉。看见飞在花园中。因见这角门儿关着。不能得入。以此跳过墙来。委实不是歹人。只望饶过俺咱。〔梅香云〕你说是张县丞的舍人。知他是也不是。我索和姐姐说去。姐姐。真个有两个人跳过墙来。不知是什么人。我报的姐姐知道。〔正旦云〕梅香。你且唤他过来。待我问他。〔梅香云〕姐姐着你过来。〔张道南做见科〕〔正旦云〕兀那君子。你是那里人氏。姓甚名谁。为什么到这花园中。你从实的说来。〔张道南云〕小生姓张名道南。俺父亲现为此处县丞。今日因家中翫赏牡丹。不期笼中走了白鹦鹉。飞到这花园里面。小生一时间不是了。错跳过墙来。不知那壁小姐。谁氏之家。望饶过小生之罪。放我出去罢。〔正旦做低头科云〕妾身是徐知县的女孩儿。小名碧桃。俺父亲往俺公婆家赏牡丹去了。妾身偶因闷倦。同梅香在这花园中散心咱。〔张道南云〕原来是碧桃小姐。曾许小生为妻。谁想今日能勾相见。岂非天假其便也。〔做施礼科〕〔正旦唱〕
　　【仙吕赏花时】我擎着个笑脸儿将他厮问候。〔张道南云〕小生陪侍小姐同看花咱。〔正旦唱〕他陪着个小意儿和咱相趁逐。〔徐端同夫人上云〕恰纔赏牡丹花回绣房中。怎不见大女孩儿。敢是同梅香在后园中看花去了。夫人。俺两个看女孩儿去来。〔正旦唱〕却被这莺声唤猛回头。〔徐端云〕叫梅香。〔张道南兴儿惊云〕兀的是有人来也。我与你快走。〔同下〕〔正旦唱〕呀。不堤防双亲在背后。我可也怎遮得这场羞。
　　〔徐端做喝科云〕??。你这小贱人。做的好勾当也。〔正旦梅香跪科〕〔徐端云〕兀那辱门败户的小贱人。你是好人家女孩儿。怎生做这等禽兽的勾当。我待打你来。恐伤了父子情肠。兀的不气杀我也。〔夫人云〕碧桃。我抬举的你成人长大。不去习女工针指。刬的做出这等勾当来。我看你怎生见人。呸。兀的不羞杀老身也。〔正旦唱〕
　　【幺篇】他那里恼乱春风卒未休。〔梅香云〕姐姐。这场事怎生结果也。〔正旦唱〕则着我独立花前黯自愁。泪不住点儿流。〔做背科唱〕他须是我天缘配偶。常言道女大不中留。〔同梅香下〕
　　〔徐端云〕夫人。不想有如此之事。兀的不气杀老夫也。〔夫人云〕老相公且息怒。只是老身平日欠教训之过。〔梅香做慌上科云〕不想姐姐被老相公埋怨了几句。到卧房内一口气死了。如何是好。须索报复老相公知道。〔见科〕〔徐端云〕梅香。你慌张做甚么。〔梅香云〕恰纔小姐被老相公埋怨了几句。向卧房内一口气就气死了。特来报与相公知道。〔徐端惊科云〕是真个。〔做悲科云〕我的儿阿。〔夫人云〕事既如此。只索一面报与亲家知道。则说是个急病证死了。一面就在此花园中。拣一块田地。将孩儿尸首埋葬了。省得出丑。儿也。则被你痛杀我也。〔同下〕 
　　〔音释〕
　　相去声　教平声　过平声　长音掌　逐直由切　当去声　卒粗上声　黯衣减切
　　第一折
　　〔张道南同兴儿上诗云〕独对丹墀日尚中。君恩赐出锦袍红。世人不识文章力。只说家门积善功。小官张道南是也。俺父亲曾为潮阳县县丞。三年任满回来。东京闲住。小官应举。幸得状元及第。除授潮阳知县。现今官衙安下。一壁厢去取父亲母亲。未曾来到。止有兴儿服侍。天色已晚。我与众衙官饮了几杯酒。心中则是闷倦。不免乘着月色。向花园中和兴儿闲散心咱。〔兴儿云〕相公。这后园尽也齐整。〔张道南云〕兴儿。你觑波。夜静更深。风清月朗。古诗有云。花有清香月有阴。此景是也。但可惜春光将暮。众花都已零落。刚那海棠轩侧畔土堆儿上。一树碧桃正开。兴儿。你随俺去看咱。〔兴儿做看科云〕相公。兴儿想起来。还记的那时走了白鹦鹉。相公与兴儿来寻。跳过花园来。和那徐知县的小姐相见。谁想今日与相公又到花园里闲翫。不知相公心儿里。可也还念那小姐么。〔张道南云〕兴儿。你不题起来。我也忘了。记的那时在花园里共那小姐相会。不久便病死了。正是人面不知何处去。桃花依旧笑春风。徒增一番伤感而已。夜深了。且回去罢。兴儿。你将这碧桃拣那开得盛的折一枝来。胆瓶里插着。等我看咱。〔兴儿云〕理会的。〔做折花科〕〔张道南云〕同我到书房中去。兴儿。将琴来。待我弹一曲释闷者。〔兴儿做取琴科云〕琴在此。请相公自弹。兴儿睡去也。〔下〕〔张道南做弹琴科〕〔正旦上云〕这里也无人。我本是徐碧桃。不幸辞世。为阳寿未尽。一灵真性不散。听知张道南得了官。在此宅中居住。今夜书房抚琴。不免假做邻家之女。听琴走一遭去也呵。〔唱〕
　　【仙吕点绛唇】则我这杏脸藏春。柳眉标恨。萦方寸。无奈东君。花落春将尽。
　　【混江龙】消不的一天愁闷。清明时节雨纷纷。慵施粉黛。倦点朱唇。恰便似薄命昭君青冢恨。少年倩女绿窗魂。这其间可正是我愁时分。则见那巢空翡翠。冢卧麒麟。
　　【油葫芦】为甚么我一上青山便化身。端的愁杀人。常只是安排肠断又黄昏。害了个恹渐渐的鬼病儿积趱下重重迭迭恨。做了个虚飘飘的恶梦儿捱不出凄凄凉凉运。一会家急急煎煎腹内焦。一会家寻寻思思心内忍。闪的我悲悲切切孤儿寡女无投奔。因此上凄凄惨惨无语暗消魂。
　　【天下乐】可怜见梦里形容病里身。则今春。憔悴损。比着这花枝更添瘦几分。也无心对镜鸾。也无心整鬓云。我只怕韶光也妬人。
　　【那咤令】趁碧桃树儿映纤纤月痕。绕苍苔径儿步微微露痕。湿香罗袖儿揾行行泪痕。这其间夜正深。更将尽。〔做听科唱〕那琴声却在何处相闻。
　　〔张道南云〕正是春色恼人眠不得。你看那月移花影上阑干。小官且出书房外看那月色咱。〔做开门正旦做避科唱〕
　　【鹊踏枝】俺只待看是何人。他那里呀的开门。〔张道南做见科云〕花阴下好一个女子也。看他那云鬟雾鬓。杏脸桃腮。柳眉星眼。不由咱不动心也。俺试问他咱。那壁小娘子。谁氏之家。夤夜到此何故。〔正旦唱〕哎。你个题诗的相如。休问我听琴的文君。〔张道南云〕小生只为春色困人。闲观月色。不期遇着小娘子。〔正旦唱〕元来是恼春色孤眠不稳。早难道为贱妾断梦劳魂。
　　〔张道南云〕敢问小娘子谁氏之家。何方居住。因甚到此。〔正旦云〕妾身乃邻家之女。因月明人静。来此花园中听琴来。〔张道南做挂科云〕早知小娘子前来。只合远接。接待不着。勿令见罪。〔正旦唱〕
　　【寄生草】他把那寒温叙。礼数勤。〔张道南云〕此一会小官三生有幸也。〔正旦唱〕则见他曲躬躬笑把言词问。好着我羞答答忙把身躯褪。我只索悄冥冥俞把容颜认。〔云〕敢问相公高姓。〔张道南云〕小生姓张。双名道南。〔正旦唱〕可正是月明千里故人来。惭愧你东风一夜传芳讯。
　　〔云〕相公因何到此。〔张道南云〕小官现在此县为理。幸得与小娘子相会。小官有句话可敢说么。〔正旦云〕相公试说咱。〔张道南云〕小官独居旅邸。若小娘子不嫌。就书院中略叙片时何如。〔正旦云〕既然相公有留恋之心。妾身同到书房中与相公共话咱。〔张道南云〕小娘子请坐。看了这女子美貌端庄。岂不是天生就的。不由我不动情。敢问小娘子家住何处。〔正旦唱〕
　　【醉中天】妾身抱天地无穷恨。蒙雨露有深恩。〔张道南云〕住处有甚邻舍。〔正旦唱〕常则和野草闲花作比邻。〔张道南云〕小娘子家有多远。〔正旦唱〕俺住处路接天台近。〔张道南云〕你那里还有何人。〔正旦唱〕俺那里有的是秦人晋人。你可也休将咱盘问。则管里絮叨叨拔树寻根。
　　〔张道南云〕难得小娘子到此。小生有句话儿。只是不好启齿。〔正旦云〕有何言语。相公但说不妨。〔张道南云〕小官未曾婚娶。小娘子又守空房。咱两个成合一处。可也好么。〔正旦唱〕
　　【金盏儿】他将我厮温存。我将他索殷懃。口儿未说早心儿顺。俺两个正是那不因亲者强来亲。〔张道南云〕趁此月色。共饮几杯。岂不美乎。〔正旦唱〕你待要花前同酌酒。灯下细论文。〔张道南云〕如此好天良夜。只合早成就了洞房花烛。有甚心情还论文哩。〔正旦唱〕你则待风清明月夜。成就了花烛洞房春。
　　〔云〕相公。贱妾千金之体。一旦委之足下。只愿你他日休负了人者。〔张道南云〕小娘子放心。我若负了心呵。天不盖。地不载。日月不照临。我着你稳取五花官诰。驷马香车。永为秦晋之匹也。〔正旦云〕妾身与相公成此亲事。或诗或词。求一首珠玉。以为后会张本。〔张道南云〕只是小官学问短浅。焉敢在小娘子跟前卖弄手作。〔正旦云〕愿求珠玉。〔张道南做写科〕〔词云〕缟衣仙子来何处。咫尺近桃源路。说是武陵溪畔住。玉纤微露。金莲稳步。只恐莺花妬。邂逅刘郎垂一顾。何事匆匆便归去。临别叮咛频嘱咐。柳亭花馆。月窗云户。休把春辜负。右调寄青玉案。张道南作。〔正旦云〕相公是好高才也。〔张道南云〕芜词拙笔。徒污仙眼耳。〔正旦唱〕
　　【后庭花】写的来银钩般字字真。珠玑般句句新。端的是笔落惊风雨。诗成泣鬼神。不是我意相亲。听了这一篇谈论。他能书如王右军。能文似扬子云。现如今拥双凫做宰臣。许下我五花诰为县君。
　　〔正旦云〕相公。妾身收下这词。永为家宝。〔张道南云〕量小生之词。有何才能。蒙小娘子如此珍重。〔正旦唱〕
　　【柳叶儿】则要的言而有信。不索你諕鬼瞒神。端的个十分才更有十分俊。休使我心儿困。常将这脚儿勤。咱两个??则在梦儿中暮雨朝云。
　　〔云〕相公。天色将明了也。妾身则索回去。明日晚间。再来相会。〔张道南云〕小官明夜晚间。专等待小娘子。是必早些儿来。你休要失了信也。〔正旦唱〕
　　【赚煞尾】从今后将红叶不题诗。准备着青鸟先传信。〔张道南云〕小官焉敢负小娘子。但有负心。神明鉴察。〔正旦唱〕则要你说下言词有准。休着我为你个薄幸王魁告海神。〔张道南云〕小官见小娘子千娇百媚。早把俺那片魂灵儿勾引去了也。〔正旦唱〕则你这俏心儿引惹了三魂。今日托终身。和你待燕尔新婚。〔张道南云〕此一宵欢爱。如锦鸳成对。似彩凤成双。岂不是一夜夫妻百夜恩。〔正旦唱〕休忘了一夜夫妻百夜恩。〔张道南云〕只愿小娘子早谐连理。共效于飞。以足生平之愿。〔正旦唱〕则要你日亲日近。俺可便相随相趁。〔张道南云〕小官感蒙小娘子厚情。我只愿学那张敞。断然不敢做王魁也。〔正旦唱〕哎。你个画眉人可休做了那负心人。〔下〕
　　〔张道南云〕谁想今宵遇着小娘子。看了他千般淹润。万种清标。知他是睡里也。是梦里也。〔诗云〕多情引动惜花心。此夜欢娱抵万金。两意相投情正美。知音端不负知音。〔下〕
　　〔音释〕
　　慵音虫　倩千去声　分去声　渐音尖　重平声　行音杭　讯音信　论平声　諕音夏
　　第二折
　　〔徐端同夫人李万上诗云〕人有千年誉。花无百日红。自家不修种。反去怨天公。老夫徐端是也。只因年华渐迈。致仕闲居。如今在洛阳城外庄上居住。自从碧桃孩儿死了。又早三年光景。老夫为无得力的儿男。心中甚是烦恼。止有次女玉兰。今年一十八岁。未曾许配他人。去年张道南一举成名。除授潮阳知县。替了老夫之位。他来辞别老夫。此时心中就要将次女招他为壻。岂知他到任月余。躭着疾病。多应是少年的人。不禁瘴厉侵染之故。张亲家与他上表辞官。蒙圣恩可怜。许他还乡调理。待病痊之日。赴京别用。他如今到家了也。老夫本意。要亲自问病去。奈其中有许多不便处。不如先遣家中嬷嬷去。一来问病。二来就题这门亲事。不知夫人意下如何。〔夫人云〕老相公主的是。〔徐端云〕左右那里。传着我的言语。教嬷嬷去张亲家宅里。问姑夫的症候。近日安否。二来就题这门亲事。小心在意。疾去早来。〔李万云〕理会的。〔同下〕〔张道南做病兴儿扶上诗云〕碧桃花下遇婵娟。只得邮亭一夜眠。至今怕漏春消息。鹦鹉前头不敢言。小官张道南是也。自从与那小娘子相见之后。谁想染成一病。看看至死。俺父亲替我上表辞官。乞归调养。虽然圣恩见允。争柰与那小娘子遂相别了。如今求医问药。再不得个痊可。空着我丢了那小娘子。天阿。可怎生再得见那小娘子一面。小官便死也甘心了。〔兴儿云〕相公。你害的是甚么病。只怕是粪结。我请太医来看相公的病。〔张道南云〕兴儿。你休请太医。等我歇息咱。〔正旦改扮嬷嬷上云〕老身徐知县家中嬷嬷。奉老相公言语。着老身去张亲家宅子里。探望姑夫的病证如何。二来就题玉兰小姐这门亲事。须索走一遭去也呵。〔唱〕
　　【中吕粉蝶儿】则他这暮景相催。叹桑榆半竿红日。恨无情兔走乌飞。被莺花。闲魔障。他可都笑人顦顇。到如今翠减双眉。羞见这鬓边霜将镜鸾懒对。
　　【醉春风】我这里叹世事若浮云。想光阴如逝水。常则在大人家服侍了许多年。端的是喜。喜。赤紧的小姐谦和。相公宽厚。更遇着夫人贤慧。
　　〔嬷嬷云〕可早来到也。兴儿。你报复去。说徐亲家差嬷嬷来问安哩。〔兴儿报科云〕相公。有徐家嬷嬷。在于门首。〔张道南云〕快请进。〔见科〕〔嬷嬷云〕相公。老身奉老相公言语。本待自来问候。恐怕相公病体。迎接不便。径着老身来探近日病体如何。〔张道南云〕我害的病。不阴不阳。发寒发热。不知是甚么症候。〔嬷嬷唱〕
　　【红绣鞋】我见他黄甘甘容颜憔悴。更那堪骨体尫羸。只你这秀才每花酒病最难医。〔张道南云〕我这疾病。只有添没有减的日子。〔嬷嬷唱〕一会家觉精细。一会家又觉昏迷。害的你病恹恹无些个气力。
　　〔张道南云〕嬷嬷。我这病越害的沉重了也。〔嬷嬷云〕相公。我猜着你这病症呵。〔唱〕
　　【普天乐】你莫不是断王事费精神。〔张道南云〕不是。〔嬷嬷唱〕莫不是因茶饭伤脾胃。〔张道南云〕也不是。〔嬷嬷唱〕莫不是风寒感冒。因病成疾。〔张道南云〕也不是。〔嬷嬷唱〕莫不是文章上苦用心。〔张道南云〕也不是。〔嬷嬷唱〕莫不是鞍马上多劳力。〔张道南云〕这都不是。〔做叹气科〕〔嬷嬷唱〕哎。他那里无语无言只是长吁气。多敢怕等闲间泄漏了天机。他又不肯明明的说破。则这般恹恹的瘦损。好教我暗暗的猜疑。
　　〔云〕相公。着兴儿请太医来。用些药可也好么。〔张道南云〕我待不依来。又怕辜负了相公这场好意。也罢。兴儿。你就去请个太医来。〔兴儿云〕理会的。我出的这门来。太医在家么。〔凈扮太医上诗云〕我做太医手段高。难经脉诀尽曾学。整整十年中间。医不得一个病人好。拚则兵马司中去坐牢。自家赛卢医的便是。待我看来。那唤我的是那个。〔兴儿云〕我家相公不快。特来请你。〔太医云〕这等。咱和你就去。〔做见科云〕请问相公。害的是甚么病。〔嬷嬷云〕太医。你用心看咱。〔太医云〕嬷嬷你放心。小人三代行医。医书脉诀。无不通晓。包的你手到病除。我的声名。传于四海。谁人及的。我叫做赛卢医。我不会说谎。〔嬷嬷唱〕
　　【石榴花】他口夸大语说是赛卢医。卖弄那声价有谁及。医方脉诀幼曾习。〔凈做看脉科〕〔嬷嬷唱〕这病呵是风寒暑湿。饥饱劳役。〔云〕太医你下甚么药。〔太医云〕我下服建中汤。减了附子。加上官桂。就着他疾病痊可也。〔嬷嬷唱〕你用着建中汤去附子。加官桂必然见功效神奇。〔太医云〕这寸关尺三指脉微沉细。常是寒热往来。则怕这病候有些差迟。休说我医生不会看脉。〔嬷嬷唱〕怎又道寸关尺三部脉都沉细。还只怕这病候有差迟。
　　〔张道南云〕这太医胡说。错看了脉。我害的病。则是风月二字起的。〔嬷嬷唱〕
　　【斗鹌鹑】元来是风月上留情。全不是寒热间害疾。你则待送雨行云。那些儿于家为国。常言道心病从来无药医。这等干相思不似你。空则想梦里佳人。做了个色中饿鬼。
　　〔张道南云〕嬷嬷。着这太医回去罢。〔太医云〕你要我回去。可拏出药钱来送我。〔兴儿云〕相公不曾吃你一片药。有什么药钱送你。〔太医云〕你没的药钱。我就死在你这里。〔做死科〕〔兴儿云〕你死。我就呼狗来咬你。〔太医做起科云〕这等你请相公吃我的药。倒着相公死了罢。〔下〕〔嬷嬷背云〕我将他心上事题一题。看他说甚么。相公。你可喜也。〔张道南云〕有甚么喜。你说。〔嬷嬷云〕相公。你害的病。既是风月的症候。我与你做个媒人。你心下如何。〔张道南云〕嬷嬷。你与我做媒。是谁家的姐姐。〔嬷嬷云〕他不是别人家的。是俺老相公小姐。小字玉兰。生的千娇百媚。与相公做夫人。续了旧日这门姻眷如何。〔张道南云〕那玉兰比着他家碧桃姐姐。还生得好么。〔嬷嬷唱〕
　　【上小楼】那小姐十分整齐。千般娇媚。他生的纤纤玉笋。小小银钩。淡淡蛾眉。〔张道南云〕他有见识么。〔嬷嬷唱〕他可便有见识。〔张道南云〕他有福气么。〔嬷嬷唱〕他可便有福气。堪为匹配。〔张道南云〕他来我家。便是夫人也。〔嬷嬷唱〕也不辱没了五花诰县君名位。
　　〔张道南云〕虽然如此。则不如那小娘子这世罢了。〔嬷嬷唱〕
　　【幺篇】怎么的问着呵越不应。道着呵越不理。〔带云〕我如今猜着了也。〔张道南云〕你猜着甚么。〔嬷嬷唱〕你恋着雨爱云欢。海誓山盟。月约星期。他那里恼一会。叹一会。不知何意。我便是女杨修难猜哑谜。
　　〔张道南做叹科云〕只怕我这个病人。你家老相公未必就许此亲事。〔嬷嬷唱〕
　　【满庭芳】待招你个先生做女壻。他早是一言既出。你可休心下疑惑。〔张道南云〕他也识字么。〔嬷嬷唱〕那小姐诗书上索是攻习。〔张道南云〕可伶俐么。〔嬷嬷唱〕那小姐忒温柔忒俊雅忒伶俐。〔张道南云〕他伶俐杀也比不的孟光么。〔嬷嬷唱〕他比孟德耀还多艳质。则你这张京兆怎画蛾眉。真个是天缘对。你可便将息贵体。管教你运至遇良医。
　　〔云〕相公。这亲事成的成不的。回我一句话儿波。〔张道南云〕我本待不要他来。则管里缠。我且一时间应承了罢。向后却做商量。嬷嬷。烦你多多拜上太山。则说小官愿随鞭镫便了。〔嬷嬷云〕且喜这门亲事道定了也。我回老相公的话去来。〔唱〕
　　【煞尾】向你个相公行且告别。〔张道南云〕嬷嬷。你这般惯做媒那。〔嬷嬷唱〕休道是我惯做媒。我说的这事和谐费了多少元阳气。则索先报与夫人相公喜。〔下〕
　　〔张道南云〕嬷嬷去了也。兴儿。你扶我向卧房内歇息去。〔诗云〕非是区区懒就亲。心中自有上心人。有缘若得重相见。须比灵丹胜几分。〔兴儿扶下〕
　　〔音释〕
　　应平声　禁平声　调平声　看平声　日人智切　顦音樵　顇音翠　尫音汪　羸音雷　力音利　断端去声　疾精妻切　学池烧切　及更移切　习星西切　湿伤以切　役银计切　国音鬼　识伤以切　谜音袂　惑音回　质张耻切
　　第三折
　　〔张珪引张千上云〕老夫张珪的便是。自为潮阳县丞。三年任满。回东京闲住。孩儿张道南。一举状元及第。也在潮阳为县。不料孩儿染病在身。医药无效。老夫想来。必有邪魔外道迷着。不得痊可。此处离城三十里丹霞山。有一道者。乃是萨真人。行五雷正法。好生灵应。老夫今日写下投词。请那先生来看孩儿。这早晚敢待来也。〔外扮萨真人引弟子上云〕贫道萨守坚。汾州西河人也。贫道幼年学医。因用药误杀人多。弃医学道。云游方外。参访名山洞天。后到西蜀峡口。遇一道人。乃虚靖天师。觑贫道有仙风道骨。传授呪枣之术。及神霄青符。五雷秘法。贫道又到龙虎山参箓奏名。誓欲剿除天下妖邪鬼怪。救度一切众生。遍游荆襄江淮闽广等处。今日贫道云游到洛阳城外丹霞山中紫府道院。修行办道。昨日有一乡官张县丞。投词坛下。为他孩儿张道南。染病不安。医药无效。恐有邪魔鬼怪缠扰。敬请贫道下山。救度此人。贫道念上帝好生之德。如何不救。今日来到他家。兀那门上人报复去。道有贫道来了也。〔张千报科云〕报的老爷得知。萨真人到于门首。〔张珪云〕道有请。〔张千云〕请进。〔真人做见科〕〔张珪云〕真人。今有小官的孩儿张道南。染其病症。未得痊可。请真人来看一看。是何神鬼。〔真人云〕贫道试看咱。老相公。这病是一个阴鬼缠扰做下的。待贫道设一坛场。剿除此鬼。相公意下如何。〔张珪云〕多谢了真人。〔真人云〕贫道登坛之后。不便瞻顾。暂请老相公回避。〔张珪云〕真人请自稳便。〔下〕〔真人云〕道童将道服剑来。〔道童递科〕〔真人云〕道香一炷。法鼓三冬。十方肃静。万神仰德。恭焚道香。无为清凈。自然香超三界。香满琼楼玉境。遍周天法界。虔诚恭请。叩齿焚香。请三天使者。五老神兵。衔符背剑在云间。跨虎乘鸾来月下。今因信士张珪之子张道南染病。服药不效。今日香灯花果列坛前。法遣神兵排左右。吾奉太上老君急急如律令。摄。一击天清。二击地灵。三击五雷。速变真形。〔做拏笔科云〕天圆地方。律令九章。神笔到处。万鬼潜藏。〔做书符科云〕天上麒麟子。顿断黄金琐。偷走下天来。人间收的我。紫薇殿下丹霞遶。白玉阶前剑佩齐。十二童子传诏毕。星冠云冕一齐回。〔做击剑科云〕老君赐我驱邪剑。离火煅成经百炼。出匣森森雪霜寒。入手辉辉星斗现。〔做呪水科云〕我持此水非凡水。九龙吐出凈天地。太液池中千万年。吾今将来凈妖气。〔做仗剑步罡科云〕谨请当日功曹。直符使者。吾今用尔。速至坛前。吾奉太上老君急急如律令。摄。〔凈扮直符上云〕小圣乃直符使者是也。上仙呼唤。那厢使用。〔真人云〕有劳神将。去百花园中。勾将碧桃来者。〔直符神云〕得令。〔外扮马赵温关天将押上〕〔天将云〕快行动些。〔正旦唱〕
　　【正宫端正好】师父将法力施。天将把神通显。这些时急急煎煎。向后园中到处搜寻遍。险闹了那一座森罗殿。
　　【滚绣球】这一个戗金铠身上穿。那一个蘸钢鞭腕上悬。一个个气昂昂性儿不善。他每都叫吼吼攞袖揎拳。走的我腿又酸脚又软。不由我不心惊胆战。索陪着笑脸儿褪后趋前。你觑那昏昏怨雾迷千里。更和那惨惨浮云散九天。端的是苦海无边。
　　〔直符领旦儿做见科云〕碧桃当面。〔真人云〕兀那小鬼头。你是何方鬼怪。甚处妖精。怎生将张道南缠搅。害人性命。你向我跟前。从实的说。说的是万事都休。说的不是罚往酆都。永为饿鬼也。〔正旦云〕上仙可怜见。听妾身慢慢的从头说上一遍。〔真人云〕你说贫道听咱。〔正旦唱〕
　　【呆骨朵】告师父把雷霆怒息听分辨。待妾身细说根源。〔真人云〕你敢是思凡的神女么。〔正旦唱〕我也不是神女思凡。〔真人云〕敢是天魔地仙么。〔正旦唱〕也不是天魔地仙。〔真人云〕你是甚么鬼怪。从头实实的说来。〔正旦云〕妾身是潮阳徐知县之女。小字碧桃。俺父亲将我许与张道南为妻。当日我父亲不在家。我与梅香往后花园中散心去。不想张道南走了白鹦鹉。越墙而过。寻此鹦鹉。偶与妾身相见。说话中间。俺父亲来到。张道南害羞而走。俺父亲将妾身百般嗔怒。我回绣房中。一气而死。今经三年光景也。俺父亲就将俺葬在后花园中。墓顶上长一棵碧桃花树。因妾身有二十年阳寿未尽。以此一灵真性不散。谁想张道南应举及第。在潮阳为理。妾身念此旧盟。与他重谐匹配。那张道南曾做青玉案一词留证。只此本情。伏望上仙尊鉴不错。〔真人云〕你既然身死。却怎生阴府下不收你那三魂七魄。〔正旦唱〕我有那二十载阳间寿。〔真人云〕你既然还有阳寿。天曹地府不管。你却这等兴妖作怪。〔正旦唱〕更有那一万种心头怨。〔真人云〕你怨呵。可怨甚的。〔正旦唱〕辜负我梦行云十二峰。断送的闭荒坟三四年。
　　〔真人云〕你死了呵。魂灵却到那里来。〔正旦唱〕
　　【倘秀才】直到那判生死阎王殿前。〔真人云〕你还到那里。〔正旦唱〕更到那掌善恶曹司案边。他道我这枉死情由实可怜。姻缘注五百载。阳寿有二十年。因此上把阴魂放免。
　　〔真人云〕你怎辄入县舍。缠搅阳官。再与我从实的说来。〔正旦唱〕
　　【滚绣球】只因我天不管地不收。那一夜风又清月又圆。静巉巉海棠庭院。恰遇他趁花阴行到坟前。〔真人云〕他到坟前说甚么来。〔正旦云〕他只念了两句诗。道是人面不知何处去。桃花依旧笑春风。〔唱〕他把碧桃花折一枝。古人诗念一联。引的我魂灵儿向他行活现。〔真人云〕他见了你可是怎生。〔正旦唱〕他醉醺醺花里遇神仙。可怜我生埋孤冢三年恨。只得书房一夜眠。并没虚言。
　　〔真人云〕你两个相会之时。他曾与你甚么东西来么。〔正旦唱〕
　　【倘秀才】他可便拂金星砚将龙香墨研。染紫霜毫把花笺纸展。〔真人云〕哦。他写甚么来。〔正旦唱〕他将那青玉案新词写一篇。〔真人云〕那秀才只恁的恋酒贪花也。〔正旦唱〕他可便酒肠宽似海。端的是色胆大如天。〔真人云〕你为甚么便随顺他。〔正旦唱〕不由我不将他来顾恋。
　　〔真人云〕他向你跟前。也有甚么顾恋的意思。〔正旦唱〕
　　【滚绣球】他将山盟海誓言。向罗帏锦帐眠。〔真人云〕他这般病了。如何不怕死。〔正旦唱〕他可便惜花心死而无怨。〔真人云〕你是甚么时候。向他跟前去。〔正旦唱〕止不过赴佳期月下星前。〔真人云〕你不去呵。也由得你。〔正旦唱〕他将我死命的留。我将他死命的缠。俺两个得成双称心满愿。〔真人云〕他后来告归养病。你不得和他同去。你可敢还思想着他么。〔正旦唱〕到如今愁和闷有万万千千。〔真人云〕你愁甚么。〔正旦唱〕我愁的是北邙衰草藏狐兔。恨的是西岭斜阳泣杜鹃。题起来雨泪涟涟。
　　〔真人云〕这妇人说有二十年阳寿。又与张道南原是五百年姻缘。合做夫妻。怎凭的他口里说话。直日功曹。与我摄过掌生死判官来者。〔直符云〕掌生死案的判官安在。〔凈扮判官持文案上诗云〕亲奉皇天圣勅差。死生文簿手常抬。空中若说无神道。霹雳雷声那里来。小圣乃阴府掌生死的判官是也。上仙呼唤。须索见来。〔做见科云〕上仙呼唤。有何法旨。〔真人云〕今有徐知县女孩儿。小字碧桃。他已亡过三年。鬼魂作怪。将阳官张道南。缠搅得病。被贫道将碧桃擒至坛前。他道有二十年阳寿未尽。以此召你来问。端的有阳寿么。〔判官云〕端的还有二十年阳寿。〔真人云〕既然如此。当日功曹。与我摄过掌姻缘簿的判官来。〔直符云〕掌姻缘案的判官安在。〔外扮判官持文簿上诗云〕雷声响亮振山川。此际何人不怕天。刚待雨收云散后。凶徒恶党又依然。小圣乃掌姻缘案的判官。上仙呼唤。须索见来。〔做见科云〕上仙呼唤。有何法旨。〔真人云〕今有徐知县的女孩儿。小字碧桃。他已亡过三年。鬼魂作怪。将阳官张道南。缠扰得病。被贫道将碧桃擒至坛前。他道与张道南有五百年姻缘之契。特唤你来问。端的是有也无。〔判官云〕这妇人端的有夙缘。合为夫妇。〔正旦唱〕
　　【倘秀才】这一个掌姻缘簿的标写着无缘有缘。那一个掌生死案的先注定十年五年。可正是书案傍边一句言。〔真人云〕兀那碧桃。我着你还魂去。夫妻重配。父母团圆。你心下可是如何。〔正旦唱〕但能勾夫妻重匹配。父母再团圆。我则索谢天。
　　〔真人云〕我待教这妇人还魂去。争奈他的尸首。久已腐烂了。只除是恁的。掌生死案判官。你检那生死簿上。有年小妇人。早晚该死的。着碧桃借尸还魂去。有何不可。〔判官云〕蒙真人法旨。检生死簿看。徐知县的小女玉兰。今夕该死。着他借尸还魂去罢。〔正旦做拜科云〕若得如此。多谢上仙也。〔唱〕
　　【随熬尾】谢师父承正法常看诸处行方便。开阐教广与众生解倒悬。成就夫妻是夙缘。匹配鸾凰趁心愿。喜的是前度张郎正少年。早晚灾除病体痊。我也不爱他诗礼儒风祖代传。也不爱他簪笏荣名圣主宣。单则爱那惜玉怜香性儿软。〔下〕
　　〔真人云〕谁想有这一场奇怪的事。那徐碧桃已着他借尸还魂去了。等待明早。再往徐知县家。探望一遭。各神将都还本位去。〔直符判官同云〕领法旨。〔下〕〔真人诗云〕太上玄门道法尊。直将生死勘前因。舒开拨雾拏云手。放转追魂夺魄人。〔下〕
　　〔音释〕
　　汾音分　剿焦上声　闽音民　使去声　将去声　戗妻相切　铠开上声　蘸知滥切　攞罗上声　揎音宣　种上声　巉初咸切　思去声　解上声
　　第四折
　　〔徐端同夫人扶正旦上云〕老夫徐端。好是烦恼人也。自碧桃孩儿亡过。又早三年光景。谁想玉兰孩儿。昨夜三更时分。暴病而亡。停尸在堂。一壁厢报与张亲家女壻知道。待他来时入殓。兀的不痛杀我也。〔正旦做醒科〕〔夫人云〕孩儿。精细者。〔正旦唱〕
　　【双调新水令】则我这俏身躯三载土中埋今日个得还魂似升天界。寒灰重发焰。枯树再花开。也是我苦尽甘来。常言道否极早生泰。
　　〔夫人云〕惭愧。孩儿醒过来了也。〔徐端云〕将定魂汤与孩儿吃。〔夫人做递汤科徐端云〕孩儿精细者。吃一盏定魂汤。〔正旦做起身拜科〕〔夫人云〕玉兰孩儿。你那里去来。〔正旦唱〕
　　【步步娇】我与你款款前来深深拜。〔徐端云〕孩儿。你拜甚么。〔正旦唱〕可怜我白头父母都年迈。间别来可便三二载。〔徐端云〕可怎么有二三载。〔正旦云〕你孩儿自离了父母去呵。〔唱〕我正是几度南柯梦中来。〔徐端云〕这是怎么说。〔正旦云〕你孩儿是碧桃也。〔唱〕将小名儿道的明白。〔徐端云〕你道是碧桃。他已死过三年了。你一向在那里。〔正旦唱〕你孩儿半开半落在那荒郊外。
　　〔徐端云〕好是奇怪也。俺碧桃孩儿。已死了三年光景。怎生再活。莫不是妖邪鬼怪。倚草附木。我着人请张亲家去了。这早晚怎生还不见来。〔张珪同夫人张道南引张千上云〕小官张珪是也。思量好是烦恼。孩儿张道南。先定下徐章甫亲家大女儿碧桃。不想死了。今次又定下他小女儿玉兰。喜得道南孩儿病又好了。正待完就这门亲事。今日早间。人来报说。玉兰昨夜三更时分。暴病身亡。老夫想来。只是俺道南孩儿。姻缘未到。如今只得同我夫人道南孩儿。都往他家吊孝走一遭去。可早来到也。不必报复。我自过去。〔做见科云〕亲家索是烦恼也。〔徐端云〕亲家。有碧桃孩儿。还魂了也。〔张道南做惊科〕好是奇怪。碧桃小姐。怎生活了来。〔正旦做见科云〕张道南。你可也认的我么。〔唱〕
　　【折桂令】原来是有朋自远方来。你道是济济衣冠。楚楚人才。俺也只为情重如山。恩深似海。险害的你骨瘦如柴。再不索闹攘攘大惊小怪。这一场悄促促似鬼使神差。〔张道南云〕我几曾与你相见。你是这等说。〔正旦唱〕想着俺缱绻情怀。鱼水和谐。我为你曾下巫山。你为我悞入天台。
　　〔张道南云〕小姐。你则说我和你那里相见来。你试说一遍与我听者。〔正旦唱〕
　　【沽美酒】当日个花园中成眷爱。美欢娱在书斋。则他那海誓山盟是谁道来。哎。你这读书的秀才。俺两个谋成合不谋败。
　　〔张道南云〕小姐。你休得胡说。既然与你相见。有甚么显证在那里。〔正旦云〕有有有。〔唱〕
　　【太平令】请你个假古■〈忄敝〉的官人休怪。我这里把新词袖里忙抬。〔出词科唱〕一字字堪怜堪爱。一句句难学难赛。我对着众客展开。表白。这青玉案是那个的亲笔儿留在。
　　〔徐端云〕这一桩岂不是天下绝奇怪的事。只是其间委曲。怎生得个明白的见人可也好那。〔萨真人冲上云〕贫道乃萨真人。今日向徐知县家中。探望走一遭去。〔做见科云〕列位。贫道稽首。〔张珪云〕这是萨真人。前日为小儿的病。投词坛下。尚不曾还我一个明白。今日来的正好。老亲家。令爱还魂的事。你要得个见人。只除问这真人。必有分晓。〔徐端云〕真人。我大女儿碧桃。已死三年。昨夜小女儿暴亡。今早忽然醒转。他道是碧桃还魂。这怎么说。〔真人云〕老相不知。听贫道细说一遍。老相。你当初曾将碧桃许与张道南为妻。因那年三月十五日。你夫妻二人。同去张县丞家赏牡丹。不想张道南走了白鹦鹉。跳过你家花园内。寻那鹦鹉。正遇碧桃小姐。见面恰待说话。老相回家撞见。将小姐辱了一场。他回至房中。一口气身亡了。你家将他尸首。埋在后花园中。他阳寿未绝。精神不散。墓顶上长出一株碧桃花树来。他一灵儿附在碧桃树上。三年之后。张道南一举及第。除授此县知县。在你旧衙中居住。那夜风清月明。张道南因闲行到碧桃树边。见花开的正好。折一枝向胆瓶中插着。谁想碧桃就那夜向书房中。与张道南作伴。云来雨去。说誓言盟。以此张道南看看至死。他的父亲与道南上表辞官。乞归养病。蒙圣恩许允。遂得离任到家。虽则碧桃不得同来。然道南病体一时未愈。他父亲看见沉重。服药无效。怕有妖精鬼怪。缠扰为祟。以此投词到贫道坛前。贫道设一坛场。差天将将碧桃勾至坛下。他言称道有二十年阳寿。更与张道南有夙缘前契夫妻之分。贫道不信。唤掌生死婚姻的判官来问他。果然不虚。贫道着碧桃还魂。争奈尸首腐烂。难以回转。不想你小女玉兰。食尽禄绝。昨夜正三更时分身死。贫道就着判官。借这玉兰尸首。放碧桃还魂。皆是贫道之力也。〔徐端云〕孩儿。这真人说话。可是真么。〔正旦云〕您孩儿若不是上仙法力。岂想有今日也。〔唱〕
　　【豆叶黄】可怜我滞魄游魂。流落在海角天涯。长伴着野草闲花。残烟断霭。我只道晓色何曾到夜台。谁承望万里归来。喜喜欢欢。再拜我爹爹妳妳。
　　〔夫人云〕儿也。你便还魂了。只可惜我玉兰孩儿。兀的不苦痛杀我也。〔正旦唱〕
　　【七兄弟】这也是你的运衰。他的命该。留不得两裙钗。若不是萨真人显出神通大。则我这墓顶上签钉远乡牌。可不的一灵儿永欠下鸳鸯债。
　　〔张道南云〕你既是碧桃小姐。当初相见之时。何不就明对我说。却教我做出这一场病症来。争些儿害杀我也。〔正旦唱〕
　　【梅花酒】非是我假虚脾爱使乖。也只怕粉脸香腮。引动你密意幽怀。倒做了横祸飞灾。因此上把鬼名儿潜换改。真姓也暗藏埋。况阳寿尚未该。婚姻簿又明载。天对付俏身材。云和雨好安排。连理树稳情栽。合欢花纵心摘。
　　〔张道南云〕小姐。我和你当初相别。自谓生死永隔矣。不想今日还魂。重为夫妇。咱两个索是喜也。〔正旦唱〕
　　【收江南】呀。今日个月明千里故人来。镜鸾重整向妆台。这的是换人肌骨夺人胎。休得要乱猜。你不见桃花依旧待春开。
　　〔张珪云〕老亲家。喜得令爱还魂。续成姻眷。皆赖真人法力。我等举家拜谢真人便了。〔真人云〕这本是个天数。贫道不过施此法力。使他借尸还魂。重谐匹配而已。何足谢乎。〔徐端云〕张老亲家。小女和令郎。另选吉日。过门做亲。我等先拜谢真人纔是。〔做拜谢科云〕真人请上。受我等一拜。〔真人云〕不敢。不敢。〔词云〕徐碧桃艳质天然。已三载闭骨重泉。谁想他一灵不散。与夫君私会花前。为风情恹恹成病。百般的医药难痊。因此上投词禳祷。被贫道识破根源。值小妹正当暴死。将尸首借与生旋。出怀中新词为证。纔知我法力无边。此本是生前分定。天匹配再合姻缘。请高堂大排筵宴。相庆贺骨肉团圆。
　　〔音释〕
　　载上声　否滂米切　间去声　柯音哥　白巴埋切　■〈忄敝〉音鳖　客音楷　祟音岁　横去声　摘斋上声
　　题目　张明府醉题青玉案　
　　正名　萨真人夜断碧桃花
　　萨真人夜断碧桃花杂剧终

《元曲选》　神奴儿大闹开封府杂剧　（明）臧晋叔 编
　　神奴儿大闹开封府杂剧　　（元）无名氏 撰
　　●神奴儿大闹开封府杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　包龙图单见黑旋风　正名　神奴儿大闹开封府 
　　第一折
　　〔冲末扮李德义同搽旦王腊梅上〕〔李德义云〕小可汴梁人氏。嫡亲的五口儿家属。哥哥李德仁。小生李德义。嫂嫂陈氏。浑家王氏。小字腊梅。我根前无出。哥哥有个孩儿。唤做神奴儿。俺两房头则觑着那孩儿。这个家私。都是哥哥嫂嫂掌把着。他十分操心。我与二嫂吃着现成衣饭。好不快活也。〔搽旦云〕李二。如今伯伯伯娘说。你每日则是贪酒。不理家计。又说俺两口儿积攒私房。你又多在外少在家。一应厨头灶脑。都是我照觑。俺伯娘房门也不出。何等自在。俺两口儿穿的都是旧衣旧袄。他每将那好绫罗绢帛。整疋价拏出来做衣服穿。你依着我言语。将这家私分开了。俺两口儿另住。可不还快活那。〔李德义云〕二嫂。你坚意要我分另了。俺是勅赐义门李家。三辈儿不曾分另。教我怎么对哥哥说。二嫂再寻思咱。〔搽旦云〕我那里受的这等气。李二你多吃上几碗酒。假妆个醉。到那里则依着我说。定要分开这家私便了。〔李德义云〕既然你主意要分开这家私。罢罢罢。到那里我则依着你便是。咱和你见哥哥去来。〔同下〕〔正末扮李德仁同大旦陈氏上〕〔正末云〕自家姓李。双名德仁。浑家陈氏。所生一子。当孩儿生时。是个赛神的日子。就唤孩儿做神奴儿。今年十岁也。我有个兄弟是李德义。娶的王氏。则我那兄弟媳妇儿。有些乖劣。他妯娌不和。他常是闹。自祖父以来。俺家三辈儿不曾分另。勅赐义门李家。大嫂。俺兄弟媳妇口强。你让他些儿。看俺父母的面皮。〔大旦云〕你说的是。我怎么也与他一般的见识。〔正末唱〕
　　【仙吕点绛唇】我可也自小心直。使钱不会。学经纪。但能勾无是无非。便休说黄金贵。
　　【混江龙】想为人一世。如今这有钱的谁肯使呆痴昨日个眉清目秀。今日个便腰屈头低。窗外日光弹指过。席前花影座间移。〔云〕大嫂。这早晚怎生不见孩儿下学来。〔大旦云〕孩儿这早晚敢待来也。〔倈儿上云〕自家神奴儿便是。下学家中吃饭去。妳妳。我来家了也。〔倈儿做哭见科〕〔大旦云〕孩儿。你来了也。却为甚么啼哭。〔倈儿云〕妳妳。一般学生每。都笑话我无花花袄子穿哩。〔正末唱〕见孩儿撒旖旎。放娇痴。心闹吵。眼乜嬉。打阿老。痛伤悲。我把这手帕儿揾了腮边泪。省可里着嗔着恼。你休那等自跌自推。
　　〔云〕大嫂。拣个有颜色的段子。与孩儿做领上盖穿。〔李德义同搽旦上〕〔李德义云〕来到哥哥门首也。二嫂俺是共乳同胞的亲兄弟。如今过去呵。着我怎么说的出来。〔搽旦云〕李二。你只推醉哩。依着我便是。咱过去来〔同见科〕〔李德义云〕哥哥。我唱喏哩。嫂嫂。唱喏哩。〔正末云〕呀。兄弟来了也。你不醉了也。〔李德义云〕哥哥。这个妇人我与他唱喏。他怎么不还我的礼。好生不贤慧那。〔大旦云〕我还叔叔礼来。〔搽旦云〕我拜你。你不还我礼也罢。李二。是您叔嫂。看父母面皮。也该还李二的礼。李二还不和他闹哩。〔李德义做打倈儿科云〕这小弟子孩儿。怎生不叫我。〔正末云〕兄弟。是嫂嫂不是了。看我的面皮咱。〔唱〕
　　【油葫芦】你但有酒后便特故里来俺这里。兄弟你可也撒滞殢。〔二末云〕哥哥。你兄弟心中烦恼。你可知道也。〔正末唱〕兄弟你心中烦恼我争知。〔二末云〕我敬意的探望哥哥来。倒受这等的气。〔正末唱〕你一番价探望哥哥吃的来醺醺醉。你一番价见嫂嫂常只是冲冲气。〔搽旦做打调科云〕李二。你来我和你说。如今你那哥哥。还则是向着嫂嫂。你依着我。分开这家私者。〔正末唱〕你没来由寻唱叫。你可便因甚的。浑家你便见他来则合先施礼。〔带云〕兄弟。是你嫂嫂不是了也。〔唱〕今日个您嫂嫂是还礼的迟。
　　〔搽旦云〕李二。你不说呵。等到几时。〔李德义云〕二嫂。你坚心要分另。我和哥哥是一母所生的亲弟兄。怎么开口。〔搽旦怒云〕你还不说哩。〔李德义云〕你恼怎的。我则依着你。〔李德义做见大末科云〕哥哥便好道老米饭捏杀也不成团。咱可也难在一处住了。似这般炒闹。不如把家私分开了罢。〔正末云〕兄弟。你差了也。便是你嫂嫂都不是了呵。也还放着我哩。〔唱〕
　　【天下乐】你便有那万件事也合看着我的面皮。你可便情也波知。谁敢道是欺负你。我见他嗔忿忿怒从心上起。〔搽旦云〕李二。今日好歹要分了这家私罢。〔李德义云〕哥哥。你向着嫂嫂。弟兄上无一些儿情分。你则守着这不贤慧的嫂子住。分开了这家私罢。〔正末云〕兄弟。你恰纔入门来。说你嫂嫂不曾还你的礼。如今可要分家私。〔唱〕你打破盆则论盆。休的要缠麻头续麻尾。〔大旦云〕既然小叔和婶子要分开这家私呵。依着他分开了罢。〔正末云〕噤声。〔唱〕连你也迎风儿簸簸箕。
　　〔搽旦云〕李二。好共歹今日务要把家私分另了罢。〔正末云〕兄弟。不争分另了这家私。不违悖了父母的遗言。这家私断然分不的。〔搽旦云〕李二。不要信他。好共歹今日务要把家私分另了罢。〔正末唱〕
　　【那咤令】你哥哥劝你。休烦天恼地。大嫂你靠这壁。休推天抢地。孩儿这里耍哩。休啼天哭地。〔带云〕李大员外二员外。〔唱〕俺须是亲手足。您须是亲妯娌。有什么话不投机。
　　〔搽旦云〕伯伯。我这等受气。你那里知道。〔正末唱〕
　　【鹊踏枝】丈夫的失了尊卑。媳妇儿不贤慧。他两个一上一下。直留支刺。唱叫扬疾。〔搽旦叫科云〕天哟。欺负俺两口儿也。〔正末云〕噤声。〔唱〕那里也赵礼让肥。你可甚家有贤妻。
　　〔带云〕兄弟。凡百事看着你哥哥的面皮咱。〔唱〕
　　【寄生草】我和你须是亲兄弟。又不是厮认义。你今日不相识的故意为相识。你可便不亲的结托为亲戚。兄弟也你可怎生全不知尽让您这哥哥意。〔搽旦云〕俺倒不言语。他倒说长道短的。李二。你还不打他哩。〔正末唱〕你这般揎拳攞袖为因何枉惹的街坊每耻笑。着亲邻每议。
　　〔搽旦云〕李二。他坚意不分家私。你着他弃一壁儿就一壁儿。〔李德义云〕怎生是弃一壁儿就一壁儿。〔搽旦云〕他说道祖先三辈儿不曾分另这家私。怕违了父母的遗言。不分便也罢。都是那嫂嫂搬调的您兄弟每不和。你如今着他休弃了嫂嫂。我便不分这家私。这的是弃一壁儿就一壁儿。〔李德义云〕他是哥哥的儿女夫妻。又无罪犯。怎生着休了他。〔搽旦打李德义科云〕我有主意。你则依着我者。〔李德义云〕也罢。我依着你。哥哥。实不相瞒。这家私三辈儿不曾分另。是父母遗留的言语。俺怎敢违拗。这个也罢。俺家中不和。都是嫂嫂不贤慧。你如今休弃了嫂嫂。我便不分这家私。你若舍不的嫂嫂。便分另了这家私。哥哥你心下如何。〔正末云〕兄弟也。俺是勅赐义门李家。祖传三辈儿。不曾分另这家私。你要我休了嫂嫂。可也容易。争奈纸墨笔砚俱无。〔李德义云〕二嫂。咱哥哥说无纸笔。〔搽旦云〕我这里有剪鞋样儿的纸。描花儿的笔。都预备下了。〔李德义云〕哥哥。纸墨笔砚都有了也。〔正末云〕兄弟也。我选个好日子休你嫂嫂。〔搽旦云〕子丑寅卯。今日正好。则今日是大好日辰。写了罢。写了罢。〔正末云〕将来将来。大嫂也。则被你带累杀我也。〔大旦云〕员外。我又无罪过。你如何休弃了我。〔李德义云〕哥哥。你写的是着。再不要改移了也。〔正末唱〕
　　【后庭花】您哥哥为人无改移。我这里便要写待写着个甚的。〔李德义云〕你若无兄弟情呵。留着这妇人罢。〔正末唱〕不争我便恋着他恩义。怎肯着我弟兄每分在两下里。〔搽旦云〕李二。你看你哥哥口里便强。手里可不肯写那休书哩。〔李德义云〕哥哥。不必作难。你写了休书罢。〔正末唱〕兄弟你莫嫌迟。你与我疾忙研墨。我手擎着纸共笔。索将他来便舍弃。则消的我别主媒再寻一个年少的。
　　〔李德义云〕哥哥。你既是割舍不的嫂嫂。倒休了你兄弟罢。〔正末唱〕
　　【柳叶儿】在那里别寻一个同胞兄弟。媳妇儿是墙上泥皮。可不说相随百步尚有徘徊意。〔大旦云〕员外。咱是儿女夫妻。你怎下的休了我也。〔正末唱〕我须索依着他那主意。疾忙的休离。大嫂也你便休题道儿女夫妻。
　　〔云〕兄弟也。父母遗留的言语你不听。今日要分另了家私。死于九泉。有何颜见亡父母之面。兀的不气杀我也。〔正末气倒科〕〔大旦哭科云〕员外。精细着。精细着。〔李德义云〕哥哥。精细着。可怎生是了。〔正末作醒科〕〔唱〕
　　【赚煞尾】你常存着见官的心。准备着告人的意。则你那状本儿如瓶注水。俺亲弟兄看成做了五眼鸡。〔搽旦云〕俺若欺负你。头上有天哩。〔正末唱〕你也须索念着好门风祖上留遗。今日为他谁觅闹寻非。却不道湛湛青天不可欺你就那般瞒心昧己。就这般生忿忤逆。〔云〕人间私语。天闻若雷。休言不报也。〔唱〕敢只争来早与来迟。〔作气死下〕
　　〔大旦云〕谁想把员外气杀了也。员外。则被你痛杀我也。〔同倈儿哭科下〕〔李德义云〕谁想哥哥一口气气死了。丢下你兄弟一个。可怎生是了也。〔搽旦云〕李二休啼哭。你哥哥已死了也。着嫂嫂领着神奴儿另住守寡。泼天也似家私。都是俺两口儿的。〔李德义云〕说的是。二嫂。哥哥亡逝已过。则等他埋葬了。这家私都是我的。二嫂。今日称了你的心愿也。〔诗云〕苦为分居事不公。弟兄情义一场空。堪怜兄长今朝丧。则除是南柯梦里再相逢。〔下〕
　　〔音释〕
　　妯音逐　娌音里　直征移切　旖音倚　旎宁已切　吵音炒　乜弥嗟切　阿何哥切　揾温上声　慧音惠　殢音腻　的音底　簸音播　壁的彼　疾精妻切　识伤以切　戚仓洗切　揎音宣　攞罗上声　拗音要　墨忙背切　笔邦每切　忤音悟　逆银计切
　　楔子
　　〔大旦领倈儿上诗云〕天下人烦恼。都在我心头。自从员外亡化过了。可早断七也。家里别无得力的人。则有一个老院公。家私里外。多亏了他。我根前只靠的这个神奴儿。孩儿也。你休门前耍去。〔倈儿云〕妳妳。我要街上耍去哩。〔大旦云〕孩儿也。无人领你去。〔倈儿云〕着老院公领我去。〔大旦云〕你唤将老院公来。〔倈儿云〕院。公。俺妳妳唤你哩。〔正末扮院公上云〕老汉是这李员外的老院公便是。自从老员外身亡之后。嫂嫂与神奴孩儿另住。见老汉年纪高大。做不的重生活。着我每日看管神奴儿小哥哥。恰纔嫂嫂呼唤。不知有何事。须索走一遭去。〔见科云〕嫂嫂。唤老汉有何事。〔大旦云〕院公。孩儿要街上耍去。你领将他去。你便领将他来。〔正末云〕嫂嫂但放心。老汉手里领将哥哥去。我手里还领将哥哥来。〔大旦云〕院公。你小心在意。休着我忧心也。〔下〕〔正末云〕哥哥。你跟老汉长街市上闲耍去来。〔同倈儿做耍科云〕哥哥耍的勾了。则怕嫂嫂家中盼望。俺与你还家去来。〔倈儿哭科云〕老院公。我要傀儡儿耍子。〔正末云〕哥哥休啼哭。我买将来便了。哥哥你只在这桥边站着。等我与你买去咱。〔唱〕
　　【仙吕赏花时】我将这傀儡儿杆头疾去买。哥哥你莫得胡行休动侧。兀良我刚转过那条街。休着你娘忧心儿等待。我与你大走去可兀的买将来。〔下〕
　　〔李德义做醉科上云〕弟兄每休怪。改日还席。〔倈儿做叫科云〕兀的不是叔叔。叔叔。〔李德义云〕是谁唤我哩。〔倈儿云〕叔叔。是神奴儿叫你哩。〔李德义云〕兀的不是神奴儿。你在这里做甚么。〔倈儿云〕老院公领将来。我要个傀儡儿耍。老院公替我买去了。着我这里等他哩。〔李德义云〕这个老弟子孩儿。我两房头。则觑着神奴一个。倘若马过来踏着孩儿呵。可怎了也。孩儿也。我和你家去来。〔倈儿云〕我不去。婶子利害。〔李德义云〕不妨事。放着我哩。我和你家去来。〔李德义做抱倈儿科〕〔凈扮何正冲上做撞李德义科云〕哥哥休怪。是在下不是了也。〔李德义做骂科云〕村弟子孩儿。你眼瞎。撞了我打是么不紧。我两房头则觑着这个神奴孩儿。就如珍珠一般。倘若有些好歹怎了。你是个驴前马后的人。兀那厮。你不认的我。我是义门李家。我是李二员外。你知道我那住处么。下的州桥往南去。红油板搭高槐树。那个便是我家里。〔何正云〕我非私来乍到。我接包待制大人去哩。〔李德义云〕你那包待制管的我着。〔何正云〕噤声。我把你个村弟子孩儿。我不误间撞着你。我陪口相告。做小伏低。你就骂我做驴前马后。数伤我父母。我道接包待制大人去。你道包待制敢怎的我。儿也。你便是李二员外。这个小的。是神奴孩儿。你那住处下的州桥往南行。红油板搭高槐树。你常蹅着吉地而行。你若犯在我那衙门中。该谁当直。马粪里污的杖子。一下起你一层皮。李二。咱两个休轴头儿厮抹着。〔下〕〔李德义抱倈儿云〕我儿。抱着你家去来。〔下〕
　　〔音释〕
　　傀音诡　儡累上声　站知滥切　侧斋上声　瞎许辖切　蹅音渣
　　第二折
　　〔搽旦上云〕自家李二嫂便是。自从伯伯亡过已后。那嫂嫂领着神奴儿另住。如今止有神奴儿那小厮。还不称我的意。我一心则待要所算了那小厮。家私便都是我两口儿的。〔李德义抱倈儿上醉科云〕二嫂开门来。〔搽旦云〕李二回来了。我开开这门。〔李德义云〕二嫂我醉了也。我抱的神奴儿来。你好看孩儿。买些好果子儿好烧饼儿与他吃。休惊諕着他。我且歇息去。〔李德义做睡科〕〔搽旦云〕李二。你兀的不又醉了也。我知道你睡去。我如今得做就做。趂他睡去。便将他勒死了。等他酒醒时。我自有主意。〔做拏绳子勒倈儿科云〕你往黄泉做鬼去。休要怨我。〔倈儿做慌哭科云〕婶子。我和你往日无冤。近日无雠。婶子。你好狠也。怎下的勒杀我也。〔搽旦做勒死倈儿科云〕将这小厮勒杀了也。看李二醒来说甚么。〔李德义做醒科云〕好酒也。我醉则醉。心上可明白。我记得抱将神奴儿家来。可怎么不见他。二嫂。神奴孩儿在那里。〔搽旦云〕神奴儿在那里睡哩。你看去。〔李德义做看倈儿科云〕你这个不贤慧的妇人。怎下的着孩儿在冷地上睡着。孩儿在这床上睡可不好。你这妇人。怎生这等不贤慧。〔做起身看科云〕我儿。你起身来床上睡去。〔做再看科云〕哎哟。二嫂。你好狠也。两房头则看着神奴儿一个。你怎么下的将他勒死了。若是嫂嫂要神奴儿。教我把个甚的还他。这场官司。少不的要打。我和你见官去来〔搽旦云〕呸。是你抱将来。着我勒杀了他。你是夫主。你主的事。我不依你。我和你见官去。到那里你说一句。我说两句。你说两句。我说十句。我务要对在你身上。我就和你见官去。〔李德义云〕他倒赖在我身上似此怎了。〔搽旦云〕这也容易。你抱将他来。别人又不知道。我和你把这小厮埋在阴沟里。〔李德义云〕埋在阴沟里。这上面可不显出来。〔搽旦云〕着石板盖上。再垫上些土儿。踹一踹。便有谁知道。〔做埋倈儿科云〕填上些土。泼上些水。哎哟。整累了我一日。可不是个干凈。若不是我靠着你。那有这个见识。〔李德义云〕二嫂。你好狠也。则怕嫂嫂来呵。你自去支吾他。〔搽旦云〕眼见的神奴儿勒杀了也。家私都是我的。天那。我有这一片好心。天也与我半碗儿饭吃。〔同下〕〔正末上云〕老汉买傀儡儿回来。不见小哥。不知往那里去了。嫂嫂问呵。着我说甚么的是。我索寻去咱。神奴儿哥哥。那里去了也。〔唱〕
　　【南吕一枝花】一合儿使碎我心。半霎儿忧成我病。几条街穿着走。则我这两条腿打折般疼。好着我胆战心惊。急攘攘空傒幸。哎。你个小冤家可也是怎生。我恰纔把着手街上闲行。〔带云〕哥哥要傀儡儿我去买。〔唱〕怎生转回头就不知个踪影。
　　【梁州第七】你莫不大街上逢着甚么驴马。你莫不小巷里撞着甚么车乘。则我这好言好语无心听。我将你来厮将厮领。同坐同行。眼睛儿般照觑。气命儿般看承。他行坐里陪着一个笑脸儿相迎。待飞腾则恨我肋下没稍翎。教我便来来去去脚似撺梭。我可便笃笃末末身如这翻饼。哎哟天那好教我便慌慌速速手似捞铃。〔云〕想必哥哥等不得。回家去了。我且到家中看咱。〔大旦上云〕院公你来了也。〔正末慌科〕〔唱〕则听的叫咱一声。水浇般不由我浑身冷。我待悔来教我悔不定。〔大旦云〕神奴孩儿在那里。〔正末唱〕告嫂嫂休忙且暂停。〔大旦做哭科〕〔正末唱〕省可里两泪如倾。
　　〔大旦云〕院公。怎生不见神奴孩儿。〔正末云〕嫂嫂。我说则说。你则休烦恼。我和哥哥街上闲耍。哥哥要一个傀儡儿。老汉道你则在这里等着。老汉买傀儡儿去了。急回来不见了哥哥也。〔大旦云〕不见了孩儿。可怎了也。〔正末云〕嫂嫂。你休烦恼。老汉和嫂嫂寻哥哥去。天也早哩。我倒拽上这门。咱寻将去来。〔唱〕
　　【四块玉】一壁厢说与厢长。一壁厢报与坊正。恨不的翻过那物穰人稠卧牛城。〔做叫云〕街衢巷陌。张三李四。赵大王二。〔唱〕你若见的可便也合通个名姓。不见了小舍人。可教俺也便待怎生。〔带云〕两房头则觑着哥哥一个哩。〔唱〕呆老子也我只索与他偿命。
　　〔大旦云〕院公。俺两房头则觑着孩儿一个。怎生了也。〔正末云〕嫂嫂。街上没有。则怕一般小弟兄每送哥哥来家。也不见的。〔同做回科〕〔大旦云〕我开开这门。点上灯。院公。我问你咱。你敢打孩儿来。孩儿害怕也敢躲了你。因此上寻不见孩儿。〔正末云〕嫂嫂你放心。老汉在门首觑神奴儿哥哥咱。〔唱〕
　　【隔尾】我将你怀儿中撮哺似心肝儿般敬。眼前觑当似在手掌儿上擎。〔带云〕神奴儿哥哥。〔唱〕我叫道有二千声神奴儿将你来叫不应。为你呵走折我这腿脡。俺嫂嫂哭破那双眼睛。我这里静坐到天明将一个业冤来等。
　　〔正末做睡科〕〔倈儿扮魂子上云〕自家神奴儿是也。老院公领着我街上耍。我要一个傀儡儿耍。老院公替我买去了。我在州桥上等着他。不想遇着俺叔叔。抱将俺家去。俺婶子将绳子勒杀我。埋在阴沟里石板底下压着哩。恐怕老院公不知。我去托一梦与他咱。来到也。老院公。开门来。开门来。〔正末云〕哎哟。哥哥来了也。哥哥家里来。〔唱〕
　　【牧羊关】我则迫走的你身子困。又嫌这铺卧冷。我与你种着火停着残灯。怕你害渴时有柿子和梨儿。害饥时有软肉也那薄饼。我将你寻到有三千遍。叫道有二千声。怎这般死没堆在灯前立。〔带云〕小爹爹。家里来波。〔唱〕你可怎生悄声儿在门外听。
　　〔带云〕神奴儿哥哥家里来。是老汉的不是了也。〔倈儿哭科〕〔正末唱〕
　　【骂玉郎】我这里连忙把手多多定。〔倈儿哭科〕〔正末唱〕他那里越■〈忄敝〉拗放蒙挣。则管里啼天哭地相刁蹬。哎。你个小丑生。世不曾。有这般自由性。
　　【感皇恩】呀。他那里喑气吞声。侧立傍行。则管里哭啼啼。悲切切。不住泪盈盈。往常时似羊儿般软善。端的似耍马儿般胡伶。〔倈儿做哭云〕老院公。你聒噪什么。〔正末唱〕你道我闲聒噪。他那里撒滞殢。不惺惺。
　　〔云〕哥哥。谁欺负你来。〔倈儿云〕老院公。自从你替我买傀儡儿去了。我在那州桥上等你。却遇着俺叔叔。抱的俺家去。俺婶子将绳子勒杀我。埋在阴沟里面石板底下压着。老院公。你与俺做主咱。〔正末惊科〕〔唱〕
　　【采茶歌】听的他说真情。兀的不吓掉了我的魂灵。天那急的我战笃速不敢便蓦入门桯。将我这睡眼朦胧呼唤醒。我只见他左来右去不消停。
　　〔倈儿推正末科云〕老院公。你休推睡里梦里。〔下〕〔正末做醒科云〕兀的不諕杀我也。原来是一梦。嫂嫂。哥哥来了也。〔大旦云〕哥哥来了也。哥哥在那里。〔正末云〕老汉说则说。嫂嫂你休烦恼。老汉在门首。身子困倦。不想睡着了。梦见神奴儿哥哥。他说有叔叔抱他家去。被李二嫂将他勒死了。埋在水沟里面石板底下。哥哥道委实死的苦也。〔大旦做哭倒科〕〔正末做扶大旦科云〕嫂嫂苏醒着。天色明了也。俺到李二家寻去来。〔大旦做醒科云〕哎哟。神奴儿。兀的不痛杀我也。〔正末唱〕
　　【黄锺尾】我这里潜踪蹑足临芳径。我与你破步撩衣近小亭。见孩儿。世不曾。不由我。不悲哽。天色寒。风力冷。夜迢迢。星耿耿。忽的阴。忽的晴。我则道神奴儿在曲槛闲行。〔带云〕兀的不是哥哥来了也。〔唱〕哎。却原来是云破月来花弄的影。〔同下〕
　　〔音释〕
　　垫音店　踹抽拐切　霎音杀　傒音奚　觑趋去声　肋音勒　撺粗酸切　穰人掌切　稠音紬　哺音步　脡音挺　■〈忄敝〉音鳖　蒙音蒙　挣音争　蹬音邓　喑音荫　吓音黑　蓦音陌　桯音形　苏音苏　蹑音聂　哽音景
　　第三折
　　〔李德义同搽旦上〕〔李德义云〕自家李二的便是。二嫂。你好下的手也。自从你搬调的我要分另了家私。将我哥哥气杀了。一应家私。都在手里。你还不足。直把神奴儿勒杀了。儿也。痛杀我也。若是嫂嫂来寻呵。都在你身上。〔搽旦云〕不妨事。若来时我自有个分晓。我关上这门者。〔正末同大旦上大旦云〕院公。我和你寻神奴儿去来。〔正末云〕嫂嫂放心。我不道的饶了李二家两口儿哩。〔唱〕
　　【中吕粉蝶儿】这厮每败坏风俗。搅的俺一家儿不成活路。那吃敲才百计亏图。则他那长舌妻。杀人的贼。教我就怎生轻恕。待和他厮结着衣服。拣一个大衙门将他告去。
　　【醉春风】他和我做杀死冤雠。我和他决无干罢处。〔正末叫冤屈科〕〔大旦云〕且休叫。休叫。〔正末唱〕我可便豁恶气连叫了两三声。嫂嫂也你休将这口来堵。堵。饶你这舌辩如苏秦。口强似陆贾。我看你怎生般分诉。
　　〔云〕开门来。开门来。〔李德义做慌科云〕二嫂。兀的不唤门哩。可怎了也。〔做开门科云〕我开开这门。〔正末扯科云〕你强要家私。勒死了孩儿。更待干罢也。〔李德义背云〕这事怎了。我可怎生支吾他去。〔搽旦云〕伯娘。你来俺家有何事。〔大旦云〕我来寻神奴儿来。说叔叔抱将来在你家里。〔搽旦云〕谁曾见你那神奴儿来。他来俺家里做甚么。〔正末云〕神奴儿在你家里。〔李德义云〕这个老弟子孩儿。神奴儿做甚么到俺家里。〔大旦云〕是叔叔抱将孩儿来家也。〔李德义云〕几曾抱那孩儿。我和你问街坊每去。可谁见来。〔正末唱〕
　　【红绣鞋】你也不索硬打挣去街坊上幺喝。神奴儿死尸骸只在这水沟里埋伏。〔搽旦做慌科云〕谁和你说在水沟里埋着。如今在那里在那里。〔正末唱〕孩儿也向那梦儿里依本画葫芦。他为甚的便慌笃速。一句句紧支吾。您正是贼儿胆底虚。
　　〔李德义云〕神奴儿委实不在俺家里。〔大旦云〕叔叔。是你抱将孩儿来了也。〔李德义云〕我抱将来。谁见证。你自寻去。〔正末云〕你休闹。我自寻去。〔唱〕
　　【迎仙客】又不曾下甚雨水。因甚这般湿泥淤。〔搽旦云〕是泼下的恶水。〔正末唱〕你道是水沙儿谁人糁上土。〔搽旦云〕见这块儿凹。扫了些粪草土儿填上。又洒了些水儿。俺家的勾当。要你管着我。〔正末唱〕这石板为甚撅开。〔搽旦云〕天睛开水道。下雨不蹅泥。我开沟来。开沟来。〔正末唱〕这水路因何当住。〔搽旦云〕雨下的紧了。怎么不漫出水来。神奴儿在那里。你自寻么。〔正末唱〕不索你便将我来催促。我与你便慢慢寻将去。
　　〔云〕嫂嫂。他故意的藏了尸首也。〔搽旦云〕李二你来。这妇人年纪小。守不的那空房。背地里有奸夫所算了他孩儿。故意的来俺这里展赖。你问他要官休也私休。〔李德义云〕说的是。嫂嫂你要官休也私休。〔大旦云〕怎么是官休。怎么是私休。〔李德义云〕你若是官休呵。我告到官中。三推六问。吊拷绷扒。你无故因奸气杀俺哥哥。谋害了侄儿。不怕你不招。你若是私休呵。你将那一房一卧都留下。则这般罄身儿出去。任你改嫁别人。这个便是私休。〔大旦云〕我肚里胆壮。怕做甚么。我情愿和你见官去。〔正末云〕我和你见官去来。〔同下〕〔凈扮孤领张千上〕〔孤诗云〕官人清似水。外郎白似面。水面打一和。胡涂做一片。小官是本处县官。今日升厅。坐起早衙。张千喝撺箱放告。〔李德义搽旦扭大旦正末同上〕〔李德义做叫科云〕冤屈也。〔张千云〕拏过来。〔众见跪科〕〔孤云〕你这一行人告什么。〔李德义云〕相公可怜见。这个是我嫂嫂。背地里有奸夫。这老子他尽知情。气杀了我哥哥。所算了我侄儿。都是这妇人。告大人与小的做主咱。〔孤云〕那人命事。我那里断的。张千与我请外郎来。〔张千云〕令史。相公有请。〔丑扮外郎上诗云〕天生清干又廉能。萧何律令不曾精。纔听上司来刷卷。登时諕的肚中疼。自家姓宋名了人。表字赃皮。在这衙门里做着个令史。你道怎么唤做令史。只因官人要钱。得百姓们的使。外郎要钱。得官人的使。因此唤做令史。我正在私房里打盹。张千来请。不知有何事。〔做见张千科云〕张千。你唤我做甚么。〔张千云〕相公请你断事哩。〔外郎云〕料着是告状的。又断不下来唤我哩。我见相公去。张千。报复去。说我外郎来了也。〔张千报科云〕相公。外郎来了也。〔孤云〕道有请。〔张千云〕请进去。〔外郎见科云〕相公请我来有何事。〔孤见外郎跪科云〕外郎。我无事也不来请你。有告人命事的。我断不下来。请你来替我断一断。〔外郎云〕请起来。外人看着不雅相。兀那一行人。那个是原告。〔李德义云〕小人李二。便是原告。〔外郎做看李二科云〕哦这厮。我那里曾见他来。哦哦哦。是那一日巡街去。来到他家门首。我讨个櫈儿坐一坐。他就不肯拏出来。我儿也。你今日犯到我这衙门里来。张千。与我采过来。〔张千云〕理会的。〔李德义过银子舒指头科〕〔外郎做看科云〕你那两个指头瘸。可又来。晚夕送来。你这一行人。那个是原告。那个是被告。兀那厮。你那里人氏。姓甚名谁。你告什么。对我从实的说来。说的是也罢。说的不是。着实打呀。〔李德义云〕相公可怜见。这个是我嫂嫂。背地里有奸夫。这老子他尽知其情。气杀了我哥哥。所算了我侄儿。都是这妇人。告大人与小的做主咱。〔外郎云〕这个是人命的事。看起来这个妇人。是个不良的。张千。将这妇人采近前来。兀那妇人。你怎生气杀丈夫。勒杀亲儿。与我从实的说来。〔大旦云〕小妇人并不曾气杀丈夫。勒杀亲儿。〔外郎云〕这厮不打不招。张千。与我着实打者。〔张千云〕招了罢。〔打科〕〔外郎云〕将这妇人采在一壁。将那老子采近前来。〔张千云〕理会的。〔外郎云〕兀那老人。这妇人怎生气杀丈夫。勒杀亲儿。你与我从实的说来。〔正末云〕相公可怜见。俺嫂嫂并无奸夫。〔外郎云〕看起来偷寒送暖。都是你这老弟子。张千。与我打着者。〔张千做打科云〕快招了罢。〔打科〕〔外郎云〕兀那老子。我问你。他那丈夫无了多少时也。〔正末云〕相公听老汉慢慢的说一遍咱。〔唱〕
　　【石榴花】俺哥哥死尽七不曾把灵除。〔外郎云〕这妇人必定有奸夫。〔正末唱〕俺嫂嫂可无倚靠现持服。〔外郎云〕怎生勒杀亲儿来。〔正末唱〕当日个为孩儿撒拗便啼哭。〔外郎云〕那小厮哭。可为甚么。〔正末唱〕他待要长街市上耍去。〔外郎云〕谁领将他去来。〔正末唱〕只老汉和他步步相逐。〔外郎云〕你领他到那里去。〔正末云〕哥哥要傀儡耍。老汉说我买去。〔唱〕转回头百般的无寻处。〔外郎云〕你可在那里寻他来。〔正末唱〕遶着这前街后巷两头寻觑。〔外郎云〕你曾问人来么。〔正末唱〕撞着这个那个多曾分付。神奴儿端的见来无。
　　〔外郎云〕你也还到那里去寻他来。〔正末唱〕
　　【斗鹌鹑】遶着那土市街头。〔外郎云〕你寻到多早晚来。〔正末唱〕直走到天昏日暮。〔外郎云〕你可多早晚回家去。〔正末唱〕老汉还家时纔过初更。比到来恰交二鼓。〔带云〕其时朦胧睡里。梦见神奴孩儿也曾道来。〔唱〕他道婶子也把咽喉紧紧的搯住。勒的他一命卒。可怜那做爷的命掩黄泉。做儿的又身归也那地府。
　　〔外郎云〕李二告这妇人。勒杀他亲儿哩。〔正末唱〕
　　【上小楼】李二也天生狠毒。可便的心生嫉妬。俺家里偌大的房屋。许富的家私。则觑着神奴。〔外郎云〕李二根前有什么小的。〔正末唱〕那李二呵也无男。也无女。单则是一夫一妇。你可便着谁来抵当门户。
　　〔外郎云〕看将起来。气杀丈夫。勒杀亲儿。眼见的这神奴儿不是他那亲生嫡养的。因此上把他勒杀了。莫不是个义儿么。〔正末唱〕
　　【幺篇】做儿的不是义儿。做母的也不是义母。想着他咽苦吐甘。偎干就湿。怎生抬举。休说道十月怀躭。长立成人。且则说三年乳哺。怎下的生割断他那子母每肠肚。
　　〔外郎云〕兀那妇人。你既是与他从小里夫妻。你怎生气杀丈夫。谋害了亲儿性命。与奸夫图谋他家私。你若不招呵。我不道的饶了你也。从实招了者。〔大旦云〕冤屈也。〔正末唱〕
　　【十二月】俺嫂嫂与员外从小里媳妇。他可便掌把着门闾。你道他将亲来所图。你道他抵盗那财物。这公事凭谁做主。都是他二嫂妆诬。
　　〔外郎云〕他若有奸夫呵。快快与我指攀出来。〔正末唱〕
　　【尧民歌】呀。他是个好人家平白地指着奸夫。〔外郎云〕我好歹要这桩事断的明白。〔正末唱〕哎。你一个水晶塔官人忒胡突。便待要罗织就这文书。全不问实和虚。〔外郎云〕你快与我招了者。〔正末唱〕则管你招也波伏。外郎呵自窨付。兀良可是他做来也那不曾做。
　　〔外郎云〕我为吏一生清正。不受民财。那个不知道。〔正末唱〕
　　【耍孩儿】你可甚平生正直无私曲。我道您纯面搅则是一盆糊。若无钱怎挝得你这登闻鼓。便做道受官厅党太尉能察雁。那里也昌平县狄梁公敢断虎。一个个都吞声儿就牢狱。一任俺冤雠似海。怎当的官法如垆。
　　〔外郎云〕这个是人命事。和他说甚么来。不打不招。张千。将那泼妇人打着者。〔张千打科云〕招了罢。招了罢。〔大旦云〕我并无此事。招不得。〔外郎云〕这厮赖肉顽皮。不打不招。张千。着实打者。〔张千打科云〕招了罢。招了罢。〔外郎云〕兀那妇人。你招也是不招。〔大旦云〕我是好人家女。好人家妇。我那里受的这等拷打。我葫芦提招了罢。是我有奸夫。气杀丈夫。所算了孩儿都是我来。〔外郎云〕既是招了。也不屈。你画了字。张千。将长枷来。上了长枷。下在死囚牢里去。〔大旦云〕天那。谁与我做主也。〔正末云〕嫂嫂。痛杀我也。做叔叔的图谋了家私。婶子儿勒杀了侄儿。官人糊突。令史贪赃。等包待制大人下马呵。〔唱〕
　　【煞尾】凭着我纸儿上写着这一一的犯由。怀儿里揣着这重重的痛苦。只待他包龙图来到南衙府。■〈扌弃〉的个接马头一气儿叫道有二千声屈。〔下〕
　　〔大旦云〕天那。着谁人与我做主也。〔下〕〔外郎云〕李二。你是个原告。出去随衙听候。〔李德义云〕理会的。〔同搽旦下〕〔外郎云〕张千。你伏侍我一日。辛苦了。不曾吃饭。张千。你自吃饭去。如今新官下马。我待接新官去也。〔下〕〔孤云〕你看么。断事一日。饭也不曾吃。外郎和张千都去了。着一个抬抬这卓子也好。罢罢罢。我自家端着这卓子罢。〔做掇卓科下〕
　　〔音释〕
　　俗词疽切　服房夫切　淤音迂　糁三上声　凹音夭　促音取　刷数括切　盹顿上声　瘸巨靴切　哭音苦　逐长如切　咽音烟　搯音恰　卒音祖　毒东卢切　物音务　突东卢切　伏房夫切　窨音荫　曲丘雨切　挝庄瓜切　狱于句切　屈丘雨切
　　第四折
　　〔外郎同张千上〕自家宋了人的便是。如今新官下马。有许多文书不曾攒的。如今日在此攒这文书。张千。有一应闲杂人等。休放过来。若有人来打搅我。我不道的饶了你哩。〔李德义上云〕自家李二的便是。闻说包待制大人下马。这文书不曾完备。我如今见令史去。可早来到也。张千哥。令史相公在那里。〔张千云〕正在司房里攒文书哩。一应闲杂人等。都不放过去。〔李德义做拖开张千见科云〕令史相公。我这桩事不曾了。怎生可怜见。〔外郎努嘴〕〔张千拖李德义科云〕我说令史攒文书哩。出去出去。〔李德义做出科云〕张千哥。怎生方便。我见令史相公说一句话。〔做见外郎科云〕令史相公。无多银子。只五两送相公买锺酒吃。〔外郎云〕张千。看茶来与二哥吃。这桩事都在我身上。二哥。你自家去。〔李德义云〕都在相公身上。我家去也。〔下〕〔外郎云〕张千。抬了书案。跟着我接新官去来。〔同下〕〔正末扮包待制领张千上云〕老夫包拯是也。西延边赏军回来。到这汴梁城中。张千。摆开头踏。慢慢的行者。〔张千云〕理会的。〔喝科〕〔正末唱〕
　　【双调新水令】恰纔个上西延奉诏赏三军。这回来敢辞劳顿。乘驿马。到仪门。避不的远路风尘。望南衙内急忙进。
　　〔神奴儿扮魂子上打拦路马前转科〕〔正末云〕好大风也。别人不见。惟有老夫便见。马头前一个屈死鬼魂。兀那鬼魂。你有甚么衔冤负屈的事。跟老夫开封府里去来。〔魂子旋下〕〔张千排衙上云〕喏。在衙人马平安抬书案。〔正末上云〕老夫升厅坐早衙者。张千。唤的当的当该司吏来。〔张千云〕当该司吏安在。〔外郎上云〕来了。你都在司房里躲着。厅上唤哩。我答应去。〔做见科云〕小的每是当该司吏。〔正末云〕兀那司吏。有甚么合佥押的文书。将来我看。〔外郎云〕理会的。〔外郎做递文书科云〕文书在此。〔正末云〕这个是甚么文卷。〔外郎云〕这个是在城李阿陈。因奸气杀丈夫。勒杀亲儿。前官断定了。大人判个斩字。拏出去杀坏了罢。〔正末云〕这一行人都有么。〔外郎云〕都有。〔正末云〕都与我唤上厅来。〔外郎云〕张千。把李阿陈一起都拏过来者。〔张千拏李德义大旦上科云〕当面。〔外郎云〕大人。则这个便是李阿陈一起。〔正末云〕兀那厮。说你那词因。〔李德义云〕我哥哥是李德仁。小的是李德义。俺嫂嫂有奸夫。气杀俺哥哥。所算了侄儿。大人与小的每做主咱。〔正末云〕谁是那李阿陈。〔大旦云〕小妇人便是。〔正末云〕兀那李阿陈。我问你咱。〔唱〕
　　【庆东原】谁主意把你家私竞。〔大旦云〕是小叔叔来。〔正末云〕李德义你听得么。〔唱〕谁气的男儿命不存。〔大旦云〕也是小叔叔来。〔正末云〕李德义你听得么。〔唱〕却原来将亲兄气杀都是伊生忿。〔李德义云〕大人。不干小的事。都是我这嫂嫂。他不和六亲。气杀俺哥哥。勒杀孩儿。都是他来。〔正末唱〕你道他不和六亲。〔李德义云〕大人若不信。则问街坊邻舍便是。〔正末唱〕噤声。索问甚么街坊四邻。〔带云〕李德义。你若不招呵。〔唱〕一顿打敢着你死有十分。〔带云〕兀那李德义。〔唱〕我则问你状内词因。不要你将枝稍稳。
　　〔云〕这文状上有个老院公。可怎生不见。〔外郎云〕院公下在牢中哩。〔正末云〕他有甚么罪过。下在死囚牢里。与我提将来者。〔张千云〕院公死了也。〔正末云〕怎么死了。〔外郎云〕院公生一个大刺唬疖死了也。〔正末唱〕
　　【搅筝琶】只你这批头棍。屈打死那平民。现如今暴骨停尸。是坐着那一款罪犯招因。小叔儿和嫂嫂干寻衅。令史每死也波钱亲。背地里揣与些金银。休想那正眼儿敢觑着原告人。我将你拔树连根。
　　〔云〕这桩事。必然暗昧。兀那李德义。你那侄儿那里去了。〔李德义云〕是俺嫂嫂同奸夫所算了他来。〔正末云〕兀那李阿陈。说你那词因。〔大旦云〕告大人息雷霆之怒。罢虎狼之威。小妇人与李大是儿女夫妻。当日李二要分另家私。李大便道俺是勅赐的义门李家。三辈儿不曾分另。你如何要分另。一口气气杀俺丈夫。有神奴孩儿。要街市上耍去。院公引的孩儿到州桥左侧。孩儿要傀儡儿耍子。院公买傀儡儿去了。不期李二撞见孩儿。抱的家去。婶子将孩儿勒死了。我与院公寻去。他倒说我有奸夫。所算了孩儿。不由分诉。拖到官中。三推六问。吊拷绷扒。屈打成招。今日投至见大人。似那拨云见日。昏镜重明。柔软莫过溪涧水。不平地上也高声。大人怀揣万古轩辕镜。照察我这衔冤负屈情。〔正末云〕兀那司吏。这妇人口内词因。怎生和这状子上不同那。〔外郎云〕大人。他都是那揭帖上学定了的。休听他说。这妇人有奸夫。勒杀亲儿。都是他来。〔正末云〕兀那李阿陈。我再问你咱。〔唱〕
　　【雁儿落】你莫不是李员外娶的后婚。〔大旦云〕俺是绾角儿夫妻。持过公婆孝服。埋殡夫主。每日的浇茶奠酒上坟哩。我家是勅赐义门李氏。怎敢辱抹家门。大人可怜见。〔正末唱〕他道是绾角儿成秦晋。他去那公婆行持孝服。他将亲夫主纔埋殡。
　　【得胜令】每日价浇茶奠酒上新坟。怎肯贪图淫欲辱家门。你道他所算了孩儿命。我道来须是他嫡母亲。想着他生身。他曾受十月怀躭孕。抬举得成人。他也曾有三年乳哺恩。
　　〔云〕你看这李阿陈口内词因。与这状子上不同。其中必然暗昧着。老夫怎生下断。中间但得一个干证的来。可也好也。〔何正上见正末跪科云〕喏。小的是何正。〔正末云〕你是何正。这桩事怎来。你说。〔何正云〕小的姓何名正。是衙门中祗候人。我则道大人唤何正哩。〔正末云〕你看老夫波。他是衙门中一个祗候人。老夫年纪高大。耳背了。既然不干你事。你去。〔何正下〕〔做见李德义觑科云〕我那里见这厮来。哦。你是那李二员外。〔何正做打科云〕快招快招。〔正末云〕何正做甚么。将那李德义这般打也。〔何正云〕大人断事。小的每是祗候人。官不威牙爪威。〔正末云〕你看这厮胡说。下厅去。〔何正又打李德义科〕〔正末云〕你看何正那厮。好无礼也。〔唱〕
　　【沉醉东风】他去那原告人十分觑问。眼见的那被告人九分关亲。他将李阿陈相哀悯。他去那李二行百般的施雠恨。料应来必有个缘因。我见他两次三番如丧神。早难道肋底下插柴自稳。
　　〔云〕张千。拏下何正者。〔张千云〕理会的。〔张千做拏何正科〕〔正末云〕你为甚么将这李德义来揪挦掴打。必然官报私雠。说的是万事都休。说的不是将铜■〈釒算斤〉先切了你那驴头。〔何正云〕大人息怒。听小的从头至尾。慢慢的说一遍。当日大人去西延边赏军去。小的听的大人回还。忙离府地。急出衙门。远接大人前去。来到州桥左侧。带酒慌速。不悞间撞了他一交。他怀里抱着个小的。叫做神奴儿。我陪言相告。做小伏低。他恼骂不绝。数伤父母。我本唬吓他一句道。我非私来乍到。迎接包待制大人去。他道包待制便怎的我。〔李德义做怕科〕〔何正云〕我儿也。我且饶你这一句。谁想大人升厅。唤小的何正下厅去。看见了这厮。便好道雠人相见。分外眼明。向厅前揪挦掴打。也只是报州桥左侧毁骂这场的雠恨。别无他意。〔诗云〕包爷爷高抬明镜。非干我言多伤行。见李二抱定神奴。是小人叫名何正。〔正末云〕兀那李二。你将的神奴儿那里去了。〔李德义云〕我抱了家去。分付与妻子王氏来。〔正末云〕我问你咱。你娶的妇人。是儿女夫妻。是半路里娶的。〔李德义云〕是半路里娶的。〔正末云〕何正。与我拏将那妇人来者。〔何正云〕理会的。〔李德义云〕你认的我家里么。〔何正云〕你不道来。下的州桥往南行。红油板搭高槐树哩。〔下〕〔搽旦上云〕自家李二的浑家。正在家中闲坐。这一会儿有些眼跳。不知有甚么人来。〔何正上云〕来到李家门首也。〔做见搽旦科云〕兀那妇人。大人衙门里唤你哩。〔搽旦云〕我不怕你。就和你见大人去。〔同见正末科〕〔何正云〕当面。〔正末云〕兀那妇人。你知罪么。〔搽旦云〕大人。小儿犯罪。罪坐家长。干小妇人每甚么事。〔正末云〕这妇人也说的是。小儿犯罪。罪坐家长。你出去。〔搽旦出门做打呵欠睡科〕〔神奴儿扮魂子打搽旦科云〕丑弟子。你不说怎么。〔搽旦慌科云〕气杀伯伯也是我来。混赖家私也是我来。勒杀侄儿也是我来。是我来。都是我来。〔何正云〕你看他。〔正末云〕何正。〔何正云〕有。〔正末云〕为甚么这般大惊小怪的。〔何正云〕大人。那妇人出的衙门。掴着那手。他说气杀伯伯也是我来。混赖家私也是我来。勒杀侄儿也是我来。是我来。是我来。都是我来。〔正末云〕与我拏过来。〔何正做拏搽旦见科〕〔正末云〕兀那妇人。你说那词因。〔搽旦云〕我有甚么词因。小儿犯罪。罪坐家长。干我甚的事。〔正末云〕既无词因。不干你事。出去。〔搽旦做出门打呵欠睡科〕〔魂子打科〕〔搽旦招科〕〔何正拏见正末科〕〔如此三科〕〔正末云〕何正。你敢戏弄老夫么。你从实的说。说的是便罢。说的不是。我不道饶了你哩。〔何正云〕大人可怜见。他在衙门外便说。在厅上又不说。〔正末云〕好是奇怪。〔做沉吟科云〕哦。我知道了也。〔唱〕
　　【甜水令】好教我便烦烦恼恼。■〈忄敝〉■〈忄敝〉焦焦。嗔嗔忿忿。都变做了笑欣欣。我这里亲举霜毫。写道牒文。使颗印信。将着去衙门外把火烧焚。
　　〔云〕大家小家儿。有个门神户尉。何正。你将这道牒文。衙门外烧了者。〔何正做接科云〕理会的。〔正末诗云〕老夫心下自裁划。你将金钱银纸快安排。邪魔外道当拦住。只把那屈死的寃魂放过来。〔唱〕
　　【折桂令】嘱付那开封府户尉门神。当住他那外道邪魔。放过他这屈死寃魂。〔何正云〕我烧了纸。一阵好大风也。〔放魂子进门科〕〔正末云〕别人不见。惟有老夫便见。〔唱〕见一阵旋风儿打个盘涡。足律律绕定阶痕。〔云〕兀那鬼魂。有甚么衔寃负屈的事。你说。我与你做主咱。〔魂子诉词云〕告大人停嗔息怒。听孩儿细说缘故。俺母亲婶子不和。因此上分家另住。当日我学里回家。我待要街上觑觑。老院公领我出门。来到那十字大路。我见个卖傀儡的过来。院公道我与你买去。等院公不见回身。撞见我嫡亲叔父。领的我到他家中。俺婶婶便生嫉妬。将麻绳拴住脖子。勒的我登时命卒。一灵儿荡荡悠悠。每日家嚎咷痛哭。正撞见你这清耿耿无私曲的待制爷爷。与我这没投奔屈死的神奴儿做主。〔正末云〕哎。好可怜人也。〔唱〕他和那亲兄长无此儿义分。将一个小孩儿屈死在荒村。尀奈顽民。簸弄钱神。便应该斩首云阳。更揭榜晓谕多人。
　　【收江南】呀。谁着你个逆风儿点火落的这自烧身。便不念自家骨肉自家亲。也须知举头三尺有灵神。今日到南衙来勘问。纔见得我老龙图就似那一轮明镜不容尘。
　　〔云〕一行人听我下断。本处官吏。不知法律。错勘平人。各枝一百。永不叙用。王腊梅不顾人伦。勒死亲侄。市曹中明正典刑。李义德主家不正。知情不首。杖断八十。何正路见不平。拔刀相助。重赏花银十两。将应有的家私。都与李阿陈永远执业。设一个黄箓大醮。超度神奴儿升天。〔词云〕则为这搅家泼妇心愚鲁。故要分居灭上祖。若非是包龙图剖断不容情。怎结束神奴儿大闹开封府。
　　〔音释〕
　　拯音整　竞其硬切　疖音节　衅欣去声　挦词纤切　掴乖上声　■〈釒算斤〉音闸　划胡乖切　涡音窝　足臧取切　嚎音豪　咷音桃　尀音颇　勘坎去声
　　题目　包龙图单见黑旋风　
　　正名　神奴儿大闹开封府
　　神奴儿大闹开封府杂剧终

《元曲选》　随何赚风魔蒯通杂剧　（明）臧晋叔 编 
　　随何赚风魔蒯通杂剧　　（元）无名氏 撰
　　●随何赚风魔蒯通杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　萧何害功臣韩信　正名　随何赚风魔蒯通 
　　第一折
　　〔冲末扮萧丞相领祗候上〕〔萧相诗云〕秦府图书世不。收汉家刀笔我为优。请看约法三章在。第一功臣是酇侯。小官萧何是也。本贯丰沛人氏。辅佐汉天子有功。官拜丞相之职。小官在朝。只有一件事放心不下。俺汉家有三个大功臣。第一是韩信。第二是英布。第三是彭越。现今韩信封为齐王。英布封为九江王。彭越封为大梁王。争奈韩信军权太重。雄兵数十万。战将百余员。常言道太平本是将军定。不许将军见太平。那韩信元是小官举荐的。他登坛拜将。五年之间。蹙项兴刘。扶成大业。小官看来。此人不是等闲之辈。恁的一个楚霸王。尚然被他灭了。况今军权在手。倘有歹心。可不觑汉朝天下。如同翻掌。这非是我成也萧何。败也萧何。做恁的反复勾当。但是小官举荐之人。日后有事。必然要坐罪小官身上。以此小官昼夜寻思。则除是施些小计。奏过天子。先去了此人牙爪。然后翦除了此人。纔使的我永无身后之患。前日武阳侯樊哙曾与我商量此事。着小官展转疑惑不定。令人。与我请将樊哙来者。〔祗候云〕理会的。樊将军有请。〔净扮樊哙上诗云〕蹅踏鸿门多勇烈。能使项王坐上也吃跌。赏我一斗好酒一肩肉。■〈口床〉的又醉又饱整整傥了半个月。某樊哙的便是。乃沛县人也。官拜武阳侯之职。自立汉天下以来。八方平静。四海安宁。今日无甚事。想起某家元是屠户出身。不可忘其本领。正在我宅中演习我旧时手段。杀狗儿耍子。有丞相令人来请不知甚事。须索走一遭去。可早来到也。令人。报复去。道有樊哙下马也。〔祗候报科云〕报的丞相爷得知。有樊哙到于门首。〔萧相云〕道有请。〔祗候云〕请进去。〔做见科〕〔樊哙云〕丞相呼唤我老樊。有何公事。〔萧相云〕樊将军。今请你来。不为别的。只为那韩信一事。当初是小官举荐他来。此人如今军权太重。诚恐日后生起歹心。如之奈何。我想许多功臣。其中只有将军是天子的至亲。必然有个休戚相关之意。故请你来商量。〔樊哙云〕丞相。小将当日也曾说来。韩信是淮阴一个饿夫。想鸿门会上主公有难。某立蹅鸿门而入。项王见我气概威严。赐我酒一斗。生豚一肩。被俺一啖而尽。吓得项王目瞪口呆。动弹不得。方纔保的主公无事回还。后来筑坛拜将。想这个元帅准定该是我老樊的。丞相。可是你来。〔萧相笑云〕这也不然。〔樊哙云〕平白的拜了那个饿夫为帅。若拜了我呵。那里消的五年灭楚。我擒项羽如婴儿相似。今日大事已定。可也罢了。那韩信手无缚鸡之力。只淮阴市上两个少年要他在胯下钻过去。他就钻过去了。有甚么本事在那里。这也何须老樊动手。只差一两个能干的人。唤他来可擦的一刀两段。便除了后来祸患。岂不伶俐。〔萧相云〕小官未敢擅便。令人。请张良来者。〔樊哙云〕那老子一发没甚么主张。可也罢波。着人请去。〔正末扮张良上云〕小官姓张名良。字子房。乃韩国人也。祖父以来。五世为韩国之臣。只为秦始皇无道。灭了韩国。某要为韩报雠。因此从了汉王。亡秦天下。依旧立俺韩国。不想项羽又将韩国灭了。所以专意扶助汉王。追杀项羽。现今天下已定。干戈宁息。有萧丞相着人相请。不知为些甚事。须索走一遭去。想俺扶立汉朝天下。非同容易也呵。〔唱〕
　　【仙吕点绛唇】只为那焚典坑儒。烦刑重赋。因此上人心怒。共逐秦鹿。今日早扶立的这英明主。
　　【混江龙】想我张良未遇。也则是个预知秦世避人夫。不甫能平定了刘家天下。纔得做大汉司徒。我想今日封侯得这陈留邑。索强如少年逃难下邳初。我也曾劈划着黄公略法。酝酿着吕望韬书。佐高皇南征北讨。随诸将东荡西除。傍秋风将楚歌唱彻。早吹散了垓下军卒。那重瞳有千般英勇。怎出的这十面埋伏。逼得他无颜敢再向东吴。在乌江边自刎也是天之数。托赖着一人有庆。因此上四海无虞。
　　〔云〕可早来到了也。令人。报复去。道有张子房下马也。〔祗候云〕理会的。〔报科云〕报丞相爷得知。有张子房来了也。〔萧相云〕道有请。〔祗候云〕请进。〔正末做见科云〕老丞相。今日请小官来。有何事计议。〔萧相云〕老司徒。今请你来。不为别的。只为韩信一事。当初是我举荐他来。此人如今军权太重。诚恐日后倘有歹心。须连累我保奏之人。将何自解。故特请你来商议。怎生除的此人。纔免后患。〔樊哙云〕我想韩信淮阴一饿夫。他有什么功劳。甚些本事。依着我的愚见。只消差人赚将韩信到来。哈喇了就是。打什么不紧。〔正末云〕樊将军。你差矣。韩信削平四海。建立功劳。天下不知其罪。若便害了他。莫非有失民望。老丞相。你也还要三思。不可造次。〔唱〕
　　【油葫芦】想当日共起亡秦将天下取。都是咱文共武。〔带云〕老丞相。你寻思咱。〔唱〕有那个敢和项王交马决赢输。若是那韩淮阴不肯辞西楚。只这汉高皇怕不闷死在巴蜀。因此上我张良操一纸书。你个萧丞相曾三荐举。将元戎百万坛台筑。可不道君子断其初。
　　〔萧相云〕老司徒。想韩信有什么功劳。诛灭项羽。皆托赖天子洪福。众将威风。逼的他自刎于乌江也。〔正末云〕老丞相说那里话。若不是韩信呵。〔唱〕
　　【天下乐】现如今百二山河壮帝居。他则望迁也波除。倒将他剑下诛。可不道举枉错直民不服。老夫不是厮卖弄。丞相你也须自窨付。端的是谁推翻楚项羽。
　　〔萧相云〕小官虽不才。食君之禄须要忠君之事。如今韩信见掌三齐王印。手下雄兵十余万。战将百余员。倘有疎失。如之奈何。〔樊哙云〕丞相说的是。想他军权太重。若不除了他。必有后患。〔正末唱〕
　　【那咤令】你起初时要他。便推轮捧毂。后来时怕他。慌封侯蹑足。到今时忌他。便待将杀身也那灭族。他立下十大功。合请受万锺禄。恁将他百样妆诬。
　　〔樊哙云〕韩信是一饿夫。平白地着他为元帅。他有什么功劳那。〔正末云〕他的功劳。你岂不知。他在九里山前。只一阵逼得项羽自刎乌江。这等大功不必说起。我别举一两件儿与你听者。〔唱〕
　　【鹊踏枝】他他他击陈余。有权术。擒夏悦。用机谋。他可便堰住淮河。夜斩龙且。将魏豹智虏。将齐王力取。论功劳今古全无。
　　〔萧相云〕想项羽乌江自刎。皆是五侯之力。不干他事。你怎么独独的说是他的功劳。〔正末云〕老丞相。这九里山前大会垓。难道你不见来。〔唱〕
　　【寄生草】九里山按形势。八卦数组士卒。亏杀俺韩元帅自把先锋做。遣五侯赶到合休处。赚重瞳走入阴陵路。遮莫他乌骓能突数重围。怎当的乌江那日无船渡。
　　〔云〕罢罢罢。韩信立下如此功劳。尚然要将他杀了。何况老夫。我不如谢了天子。纳下这紫袍象简。随赤松子学道而去。可不好也。〔萧相云〕老司徒。你差矣。为官的吃堂食。饮御酒。多少快活。倒要弃官学道。为甚的来。〔正末唱〕
　　【金盏儿】我从今见盈虚。识乘除。总不如隐山林弃钟鼎倒可也无荣辱。早拜辞了龙楼凤阁只守着我这蜗庐。我甘心儿追四皓。回首也叹三闾。〔萧相云〕老司徒。你见我门排画戟。户列椒图。可不好那。〔正末唱〕谁待要你这门排双画戟。户列八椒图。
　　〔樊哙云〕丞相。我说道不要请他。他又不会主张。这桩事毕竟怎了也。〔萧相云〕樊将军且慢者。等司徒回去了。再做计较。〔正末云〕老丞相勿罪。老夫如今就向山中修行办道去也。〔唱〕
　　【赚煞尾】我如今跳出是非场。抹下了这功劳簿。只待要修仙辟谷。倒是俺散袒逍遥一愿足。再休提玉带金鱼。细踌躇。究竟何如。只俺可不诫前车与后车。眼见的三齐王受屈。因此上子房公归去。一任那太平天子百灵扶。〔下〕
　　〔樊哙云〕丞相。论小官说呵。可便差人去。则说天子要游云梦山。特取韩信还朝。权为留守。我料韩信乃贪利之人。见诏书必然入朝。那时夺了三齐王印信。将他拏下杀了。怕他有本事会飞上天去。〔萧相云〕此计甚妙。我来日见了天子。就差一使命诏取韩信回朝。那时妆诬他一个谋反情由。坐下十恶大罪将他杀了。是我之愿也。〔诗云〕举荐登坛立汉朝。兵权太重恐难销。〔樊哙诗云〕定计翦除无后患。方信萧何智量高。〔同下〕
　　〔音释〕
　　酇音赞　哙音快　■〈口床〉音床　瞪音橙　鹿音卢　邳音披　卒从苏切　伏房夫切　刎文上声　蜀绳汝切　筑音主　服房夫切　窨音荫　毂音古　蹑音聂　足臧取切　族从苏切　禄音路　术绳朱切　谋音模　且音疽　辱如去声　谷音古　屈丘雨切
　　第二折
　　〔外扮韩信领卒子上诗云〕一自登坛领大兵。兴刘灭项显威名。当初不解提牌职。谁助高皇定太平。某姓韩名信。淮阴下湘人也。初投项王麾下。为提牌执戟郎。后蒙萧何举荐。汉王筑起高台。拜某为帅。兴刘破楚。立下十大功劳。如今天子要游云梦山。取某还朝权为留守。某手下蒯文通广有机谋。不免请他来商议此事。令人。请将蒯文通来者〔卒子云〕蒯文通元帅有请。〔正末扮蒯文通上云〕某姓蒯名彻。字文通。今在韩元帅门下为辩士。元帅相请。不知有甚事。须索走一遭去。令人。报复去。道有蒯文通来了也。〔卒子云〕报的元帅得知。有蒯文通来了也。〔韩信云〕着他过来。〔卒子云〕着过去。〔见科正末云〕元帅呼唤蒯彻。为着何事。〔韩信云〕蒯彻。请你来不为别事。有萧何遣使来。传下诏书一道。说圣人要游云梦山。宣某入朝留守。请你来商议。还是去的好。不去的好。〔正末云〕元帅不可去。记当日亡秦之后。楚汉争锋。专为雌雄未定。元帅威名无敌。灭楚兴刘。立起汉朝社稷。加元帅三齐王之职。见今军权在手。古人有云。勇略震主者身危。功盖天下者不赏。正此之谓也。元帅这一去。必受其祸。愿元帅思之。〔唱〕
　　【中吕粉蝶儿】当初你假镇三齐。他拜真王也非实意。不甫能定江山拱手垂衣。投至得国无争家无讼端的是非同容易。今日个万国来仪。见你握兵权便生疑忌。
　　【醉春风】没来由平凈了楚干戈。扶持了汉社稷。〔韩信云〕想某费了多少力气。方纔灭的那西楚霸王。扶助圣人。平定天下。圣人岂有负了我的。我便走一遭去。怕做什么。〔正末唱〕常言道太平不用旧将军。可怎生参不透这个理。理。〔云〕元帅。我想你立下这等大功劳。今日被他疑忌。则不如纳下朝章。趁一带青山。逍遥散诞。可不好也。〔唱〕你便不能卸职休官。也须要思前算后。做一个保身长计。
　　〔韩信云〕蒯彻。想某南征北讨。东荡西除。立下十大功劳。料的圣人怎好便负了我也。〔正末云〕元帅。不可去。若去呵。必受其祸。〔韩信云〕蒯彻。你差矣。俺想圣人平日解衣衣我。推食食我。这许多好意。难道今日便负了我。必无此理。〔正末云〕元帅若依我呵。万无一失。〔唱〕
　　【上小楼】你去后多凶少吉。干这般尽忠竭力。〔带云〕岂不闻古人有云。〔唱〕威而不猛。高而不危。满而不溢。你休性执。劝不的。还待要争名夺利。〔带云〕若不依蒯彻之言呵。〔唱〕管送的你死无葬身之地。
　　〔云〕元帅。我劝你只不如学那范蠡张良。早弃官而去。倒落的个远害全身也。〔韩信云〕蒯彻。你差矣。想为官的前呼后拥。衣轻乘肥。有多少荣耀。平白地可倒修行办道。餐松啖柏。草履麻绦。受这等苦来。〔正末做笑科云〕元帅。你道这两个人埋名隐迹。却是为何。〔唱〕
　　【幺篇】那一个霸越的有计策。一个兴汉的好事绩。他为甚么远着红尘。守着青山。挨着黄虀也只是养道德。■〈走朶〉是非。别无主意。〔带云〕我今日劝你。也不为别来。〔唱〕我则怕你祸临头急难涌退。
　　〔韩信云〕蒯彻我。此去料无甚事。你但放心者。〔正末云〕元帅。不是我蒯彻阻当你。千万不可去。若不听蒯彻之言。我家有老母。即日须当拜辞元帅。回家侍养母亲去也。〔韩信云〕蒯彻。你放心。我见了圣人。不久也就回来。你怎便要辞了我去。〔正末云〕既然如此。你主意要去。令人。与我将的那纸钱水饭过来。〔卒子云〕理会的。〔卒子拏纸钱水饭当面前祭科〕〔正末唱〕
　　【快活三】我为甚的瀽一椀浆饭水。烧一陌纸钱灰。则为咱行军数载不相离。曾与你刎颈为交契。
　　〔韩信云〕蒯文通。你敢风了。你怎生将纸钱水饭在我根前烧泼。可是为何。〔正末唱〕
　　【朝天子】我说知就里。想蒯彻也无他意。趁着你在日浇奠理当宜。若死了空迎祭。〔云〕元帅。你比那两个人如何。〔韩信云〕可是那两个人。〔正末唱〕我想那雍齿合诛。丁公无罪。汉萧何忒下的。救他出井底。倒将他斩讫。那的也须放着傍州例。
　　〔韩信云〕蒯彻。你且回去。某只明日领了数百个军卒。入朝见圣人去来。〔正末云〕元帅。你若到其间。休说我蒯文通不劝你来。〔唱〕
　　【耍孩儿】今日个萧何反间施谋智。黑洞洞不知一个的实。若将军一脚到京畿。但踏着消息儿你可也便身亏。他安排着香饵把鳌鱼钓。准备着窝弓将虎豹射。咱人泰极多生否。〔韩信云〕圣人要游云梦山去。宣某为留守哩。〔正末唱〕再休想吉祥如意。多管是你恶限临逼。
　　〔韩信云〕蒯彻。你但放心者。我见了圣人。自有主意也。〔正末唱〕
　　【煞尾】我如今我如今难劝你难劝你。再休想驱兵领将元戎职。少不的做个背井离乡横死鬼。〔下〕
　　〔韩信云〕蒯彻去了也。想某驱兵领将。卧雪。眠霜。立起这等江山。料着无事。随从的人跟着我星夜临朝见圣人。走一遭去来。〔下〕　
　　〔音释〕
　　稷将洗切　御音泻　吉巾以切　力郎帝切　溢银计切　执张耻切　的音底　蠡音里　绩将洗切　德当美切　日人智切　讫巾以切　实绳知切　畿音祁　射绳知切　否滂米切　逼兵迷切　职张耻切
　　第三折
　　〔萧相领祗候上云〕小官萧何。自从与樊哙商议那韩信之事。不想差一使去。果然赚的韩信回朝。将他斩了。只是他手下有一蒯彻。闻知他屡劝韩信。不要灭楚。与俺家三分天下。近日又劝韩信不要入朝。好生无礼。本待拿将此人。一并杀坏。争奈他已自风魔了。未审虚实如何。早间奏知圣人。差一使臣智赚此人去。想来蒯彻是个辩士。别人也去不的。则除是随何。从来机谋智量。朝中无比。到那里若是真风魔便罢。若不是风魔。必然赚得将来。小官自有个区处。令人。与我请将随何来者。〔祗候云〕理会的。随大夫安在。丞相爷有请。〔外扮随何上诗云〕曾为君王使九江。立教英布早归降。汉朝若问能言士。只有随何一个更无双。小官随何是也。有萧丞相来请。不知为着甚事。须索走一遭去。可早来到也。令人。报复去。道有随何在于门首。〔祗候云〕报的丞相爷得知。有随何来了也。〔萧相云〕道有请。〔祗候云〕请进。〔见科〕〔随何云〕丞相今日唤小官来。有何事干。〔萧相云〕随大夫。请你来不为别事。今有韩信已被某家着人赚的来。将他斩了。他手下有一辩士。乃蒯文通。此人与韩信最是契交。必须一并杀坏。方纔翦草除根。但闻的此人已自风魔了。未审虚实。则除是你走一遭去。若赚得此人来。圣人自有加官赐赏。〔随何云〕丞相有命。小官不敢推辞。只今日便往齐国走一遭去也。〔诗云〕丞相神谋不可当。赚他韩信也身亡。〔萧相诗云〕虽然蒯彻多机变。且看随何做一场。〔同下〕〔倈儿上云〕咱每看风子耍子去来。〔正末妆风子上云〕着我做女壻去来。俺家里等着做筵席哩。〔唱〕
　　【越调斗鹌鹑】每日点火般调和。使孟婆说合。拟着蚕姑姑为媒。待教狠妈妈嫁我。休笑我面色腌■〈月替〉。形容儿猥缩。木鞋子踏做粉滥。铁单袴倒做墨褐。我将这瓦腿绷牢拴。磁头巾再裹。
　　【紫花序儿】穿上这沙鱼皮袄子。系着这白象牙绦儿。提着这繐甸子包合。俺丈人是土地。姑夫是阎罗。姐姐是月里嫦娥。俺爷是显道神俺娘是个木伴哥。〔倈儿推正末跌科〕〔正末唱〕这厮推我一个敦坐。〔倈儿云〕你敢告我去么。〔正末唱〕告与俺那元始天尊。〔倈儿云〕那个是证见。〔正末唱〕更和那炽盛光佛。
　　〔倈儿云〕你看这个真是风子。〔正末唱〕
　　【小桃红】哎。你这些小儿每街上闹镬铎。则愿的碾得娘没一个。赶着我后巷前街打踅磨。我也不是善婆婆。我将怀中干饼频频摸。我与那相识每会合。宾朋每同坐。都是些羊弟兄狗哥哥。〔赶倈儿下〕
　　〔云〕天色晚了也。且回羊圈中歇息咱。〔做到圈中作悲科〕〔云〕元帅也。〔唱〕
　　【金蕉叶】则落你好似披麻救火。蒯彻也不似那般人随风倒舵。事冗也辞身涌脱。今日个慌顿断名缰利锁。
　　〔随何上云〕小官随何。自到于此处。寻着蒯文通。小官跟随数日。观此人形容相貌。不是个风的。天色已晚了也。见此人往羊圈中去了。我是听他说什么来。〔正末云〕碧天如水。兀的天河里星。天河外星。月色射天。不免作歌一首。〔歌云〕形骸土木心无奈。就中消息谁能解。忠言反作目前忧。佯狂暂躲身边害。笑韩信为元帅。伤心枉立功劳大。野兽尽时猎狗烹。敌国破后谋臣坏。觑咸阳。天一带。干象分明见兴败。文星朗朗自高悬。武星落落今何在。〔随何云〕我是识破此人咱。〔见科云〕蒯文通。可不道你风魔了也。〔正末唱〕
　　【鬼三台】夜深也咱独坐。谁想道人瞧破。呀。早将我这佯狂败脱。〔随何云〕蒯文通。你有诳君之罪。圣人宣你入朝。你不合诈妆风魔也。〔正末唱〕便死后待如何。我舍不的兰堂画阁。任从他利名相定夺。我死呵一任入鼎镬。你你你休则管掀扬也波搬唆。
　　〔随何云〕奉萧丞相的言语。着我来请你入朝。到来日便索和俺同行也。〔正末唱〕
　　【调笑令】他他他做事儿太过。谁免的没风波。呀。常言道点点还来入旧窝。俺想着大梁王破楚功劳大。更和那九江王十分的骁果。也全亏杀俺韩元帅智量多。端的是那一个替你扫荡干戈。
　　【秃厮儿】我为甚的呆邓邓把衣裳袒裸。乱蓬蓬把鬓发婆娑。白日里叫吖吖信口自嘲歌。到晚来向羊圈里且存活。消磨。
　　【圣药王】你待胡扯撮。强领掇。道俺蒯文通故意作风魔。须不是我忒口多。忒意多。也只为谁人立起这山河。怎做一枕梦南柯。
　　【收尾】想着他开疆展土将君王佐。这的是收园结果。当日个未央宫枉图了他。今日个汉萧何又觑着我。〔下〕
　　〔随何云〕蒯文通去了也。谁想此人假妆风魔。被小官聊施计策。早识破此人。到来日小官不敢久停久住。便索回丞相话去也。〔诗云〕则因他曾与韩侯为故友。以此上暗遣随何来辨剖。那里也恶人自有恶人磨。这的是强中更遇强中手。〔下〕
　　〔音释〕
　　合音何　缩思火切　褐音何　绷音崩　炽音制　佛浮戈切　铎东何切　踅徐靴切　脱音妥　缰音姜　诳光去声　阁哥上声　夺音多　镬音和　裸罗上声　活音和　撮磋上声　掇音朵
　　第四折
　　〔萧相同樊哙领祗候上〕〔萧相云〕小官萧何是也。自从随何去赚蒯文通。不想此人是假妆的风魔。闻知随何同他来了。只等此人来设下油镬。将此人烹了。永除后患。樊将军。俺汉朝大臣。还有那几位未来哩。〔樊哙云〕丞相。有平阳侯曹参。安国侯王陵。尚未见来。〔萧相云〕既然他二位未来。令人。与我请将曹参王陵来者。〔祗候云〕理会的。〔外扮曹参王陵上〕〔曹参诗云〕一心坚意只扶刘。太平天子富春秋。只因汗马功劳大。封做平阳万户侯。小官曹参。乃沛县人也。这位将军是安国侯王陵。与小官自幼同里。后来同辅汉天子。拜将封侯。有萧丞相将韩信赚来斩了。今在相府聚俺众官。商议其事。令人。报复去。道有曹参王陵来了也。〔祗候云〕报的丞相爷得知。有曹参王陵在于门首。〔萧相云〕道有请。〔见科〕〔曹参云〕丞相。今日聚俺众官。为着何事。〔萧相云〕列位大人不知。那韩信已经赚的来。将他斩了。尚有辩士蒯文通。在他麾下。此人与韩信是一个人相好的。若不取他来一并杀坏了。久后必然为患。今差随何赚的蒯文通到此。这是翦草除根。为国家万全之虑。须不是老夫故意的要残害忠良。列位大人以为如何。〔众云〕老丞相见的是。〔萧相云〕令人。与我唤将随何来者。〔祗候云〕理会的。〔随何上云〕小官随何是也。自从见了蒯文通。谁想此人是假风魔。被我赚的他来了。丞相呼唤。须索走一遭去。令人。报复去。道有随何来了也。〔祗候云〕报的丞相爷得知。有随何来了也。〔萧相云〕道有请。〔祗候云〕请进。〔见科〕〔随何云〕丞相。小官赚的蒯彻来了也。〔萧相云〕令人与我将蒯彻揣近前来。〔祗候云〕理会的。〔正末云〕小官蒯彻。今日到来。眼见的无那活的人也呵。〔唱〕
　　【双调新水令】我想那辞朝归去汉张良。早赚的个韩元帅一时身丧。苦也波擎天白玉柱。痛也波架海紫金梁。那些个展土开疆。生扭做歹勾当。
　　〔云〕令人。报复去。道有蒯彻在于门首。〔祗候报科云〕有蒯彻在于门首。〔萧相云〕着他过来。〔祗候云〕着过去。〔见科〕〔正末假意跳油镬科〕〔萧相云〕住住住。蒯文通。你为何不言不语。便往油镬中跳去。这等不怕死那。〔樊哙云〕此人不可问他。若问呵必然要下说词也。〔正末云〕自知蒯彻有罪。岂望生乎。〔萧相云〕当初韩信是你教唆他来。〔正末云〕是蒯彻教唆他来。〔萧相云〕现有汉天子在上。你不肯辅佐。倒去顺那韩信。〔正末云〕丞相你岂不知。桀犬吠尧。尧非不仁。犬固吠非其主也。当那一日我蒯彻则知有韩信。不知有什么汉天子。吾受韩信衣食。岂不要知恩报恩乎。〔萧相云〕想韩信纔定三齐。便请做假王以镇之。这明明有反叛之意。理当斩首。〔正末云〕嗨。丞相说那里话。我想汉天子所以得天下。是靠着谁来。运筹决策。多赖张良。战胜攻取。多赖俺韩元帅。如今闲的闲了。斩的斩了。岂不理当。〔唱〕
　　【驻马听】那张良治国安邦。扶的汉主登基霸主亡。韩信他驱兵领将。直会的真龙出世假龙藏。杀得个满身鲜血卧沙场。纔博的这一方金印来收掌。你你你今日也理当。怕不做凤凰飞在梧桐上。
　　〔萧相云〕想当初主公起兵汉中。多亏了众位功臣。也不专靠那韩信一人之力。〔正末云〕我想楚汉争锋。鸿沟为界。那时节俺韩元帅投楚则楚胜。投汉则汉胜。天下之势。决于一人。我因此屡屡劝韩元帅留下项王。决个鼎足三分之计。怎当他不信忠言。致令身遭白刃。屈死了盖世英雄。岂不可惜。丞相。只你当初也曾保举他来。成也是你。败也是你。我蒯彻做不得反面的人。惟有一死。可报韩元帅于地下。〔做跳科〕〔萧相云〕令人。且与我挡住者。〔樊哙云〕蒯文通。韩信说是你搬调他来。你正是个通同谋反的人。当得认罪。〔萧相云〕樊将军。你说的是。想他在韩信手下为辩士。正是他心腹之人。律法有云。一人造反。九族全诛。何况他是通同谋反的。今日便将他油锅烹了。也不为枉。〔正末云〕丞相。我想汉王在南郑之时。雄兵骁将。莫知其数。然没一个能敌项王者。后来得了韩信。筑起三丈高台。拜他为帅。杀得项王不渡乌江。自刎而死。如今天下太平。更要韩信做什么。斩便斩了。不为妨害。且韩信负着十罪。丞相可也得知么。〔樊哙云〕你说屈杀了韩信。可又有十罪。休说十罪。则一桩罪过也就该死无葬身之地。〔萧相云〕蒯文通。既是韩信有十罪。你对着这众臣宰根前。试说一遍咱。〔正末云〕一不合明修栈道。暗度陈仓。二不合击杀章邯等三秦王。取了关中之地。三不合涉西河。虏魏王豹。四不合渡井陉。杀陈余。并赵王歇。五不合擒夏悦。斩张仝。六不合袭破齐历下军。击走田横。七不合夜堰淮河。斩周兰龙且二大将。八不合广武山小会垓。九不合九里山十面埋伏。十不合追项王阴陵道上。逼他乌江自刎。这的便是韩信十罪。〔萧相叹介云〕此十件乃是韩信之功。怎么倒是罪来。〔正末云〕丞相。韩信不只十罪。更有三愚。〔萧相云〕又有那三愚。〔正末云〕韩信收燕赵破三齐。有精兵四十万。恁时不反。如今乃反。是一愚也。汉王驾出城皋。韩信在修武。统大将二百余员。雄兵八十万。恁时不反。如今乃反。是二愚也。韩信九里山前大会垓。兵权百万。皆归掌握。恁时不反。如今乃反。是三愚也。韩信负着十罪。又有此三愚。岂不自取其祸。今日油烹蒯彻。正所谓兔死狐悲。芝焚蕙叹。请丞相自思之。〔萧相同众悲科〕〔樊哙云〕这一会儿连我也伤感起来了。〔正末唱〕
　　【乔牌儿】众公卿多感伤。诸文武尽悲怆。连那汉萧何泪滴在罗袍上。你正是死了也空念想。
　　【挂玉钩】想起那韩元帅葫芦提斩在法场。将功劳簿都做招伏状。恰便似哑妇倾杯反受殃。枉了这五年间把烟尘荡。纔博的个三齐王。又不得终身享。哎。谁知你这宰相厅前。倒做了闹市云阳。
　　〔曹参云〕嗨。丞相。想韩信立下如此功劳。也不当就将他杀坏了也。〔萧相云〕可知道韩信是屈死了的。但死者不能复生。我如今便要救他。事已无及。如之奈何。〔正末做笑科唱〕
　　【雁儿落】笑杀我蒯文通舌辩强。怎出的你萧丞相机谋广。要诛的便着刀下诛。要向的便把心儿向。
　　【得胜令】呀。畅好是没算计的汉贤良。左使着这一片狠心肠。早知道屈死了韩元帅。何不还留他楚霸王。图什么风光。待气昂昂端坐在中军帐。只不如守着农庄。倒也稳拍拍常为田舍郎。
　　〔萧相云〕既然韩信死了也。众位将军到来日跟着小官入朝。同见圣人。备说因由。将韩信墓顶上封还原爵。就与蒯文通加官赐赏。〔正末唱〕
　　【沽美酒】兀的不是狡兔死走狗僵。高鸟尽劲弓藏。也枉了你荐举他来这一场。把当日个筑台拜将。到今日又待要筑坟堂。
　　【太平令】便做有春秋祭飨。也济不得他九泉下魂魄凄凉。倒不如早将我油烹火葬。好和他死生厮傍。我可也不慌。不忙。还含笑的就亡。呀。这便算做你加官赐赏。
　　〔外扮黄门引校尉捧冠带黄金上云〕小官黄门是也。因萧何暗地设计。斩了韩信。又要将蒯彻烹入九鼎油镬。圣人已知。着小官赦免蒯彻之罪。可早来到也。令人。报复去。有圣旨来了也。〔祗候云〕报的丞相爷得知。有黄门官来了也。〔萧相云〕道有请。〔进见科〕〔黄门云〕您众位将军俱望阙跪者。听圣人的命。〔诏云〕朕提三尺起丰沛。不五年间尽取诸侯王。追杀项羽。奄有天下。此非一人之能。皆韩信之力也。朕以谬听人言。将为叛逆。遂令未央锺室。冤血尚存。朕实愍焉。兹特还其封爵。令有司立墓祭祀。蒯彻本以口舌从事。与武涉同时。为主其心。吠尧何罪。甘赴鼎镬。视死如饴。诚壮士也。可免其死。仍授京兆一官。黄金千两。呜呼。生而有功。死犹图报。言如可用。罪且不遗。庶见我国家赏罚之公。无替朕命。故勅。〔正末同众谢恩科〕〔唱〕
　　【鸳鸯煞】若是汉天子早把书明降。韩元帅免受人诬罔。可不的带砺河山。盟言无恙。我蒯彻也妆什么风魔。使什么伎俩。〔还冠带科唱〕这冠带呵添不得我荣光。〔还黄金科唱〕这金呵铸不得他黄金像。只要你个萧丞相自去思量。怎生的屈杀了什大功臣被万民讲。
　　〔萧相云〕蒯文通。这冠带黄金是圣人赐你的。你怎生还了我。道不得个违宣抗勅么。〔词云〕只为那韩元帅辛苦功高。灭西楚扶立刘朝。首赐与三齐玉印。专征伐白钺黄旄。萧丞相尽忠报主。防后患设计潜消。假巡游召还留守。云阳市屈陷餐刀。今日个备陈冤枉。悔罪了汉国臣僚。圣天子亦为心动。堪怜悯鸟尽弓弢。想当初筑台拜将。忍教他死后无聊。墓顶上封还原爵。更春秋祭祀东郊。连蒯彻加官赐赏。总之是一体酬劳。显见得皇恩不滥。同瞻仰天日非遥。
　　〔音释〕
　　栈音绽　邯音寒　陉音形　僵音姜　愍音闵　饴音移　恙音样　俩音两　弢音叨
　　题目　萧何害功臣韩信　
　　正名　随何赚风魔蒯通
　　随何赚风魔蒯通杂剧终

《元曲选》　小尉迟将斗将认父归朝杂剧　（明）臧晋叔 编
　　小尉迟将斗将认父归朝杂剧　　（元）无名氏 撰
　　●小尉迟将斗将认父归朝杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　老尉迟鞭对鞭当场赌胜　正名　小尉迟将斗将认父归朝 
　　第一折
　　〔冲末扮刘季真领番卒上诗云〕帅鼓铜锣一两敲。辕门里外列英豪。三军报罢平安喏。紧卷旗旛再不摇。某北番刘季真是也。我父亲乃定阳王刘武周。只为俺二十年前。父亲手下有一员上将。乃是尉迟敬德。因与唐兵交战。困在介休县。不想那敬德降唐去了。他撇下一子。那小的纔生三岁。他有个养爷。乃是宇文庆。某就将那小的要了与我做了孩儿。不想今经二十年光景。这孩儿长立成人。唤做刘无敌。那一个敢说是尉迟敬德的儿。我就杀了他。如今这孩儿学成十八般武艺。无有不拈。无有不会。他却不知那尉迟敬德是他父亲。我打听得大唐家将老兵骄。病了秦琼。闲了敬德。我如今着孩儿刘无敌。领十万雄兵。下将战书去。单搦尉迟敬德出马。那敬德老了也。必然赢不的我刘无敌。若赢了那尉迟敬德。那时节某亲统大势杂兵。直杀过去。觑大唐一鼓而下。有何难哉。小番说与刘无敌领十万雄兵。选定吉日。便起营到于大唐界上。打将战书去。单搦尉迟敬德出马。某随后领兵接应来也。〔诗云〕俺孩儿武艺精通。搦敬德出马交锋。只一阵生擒回寨。纔认的番将英雄。〔下〕〔外扮刘无敌领番卒上云〕某刘无敌是也。父亲是刘季真。有宇文庆是养爷。幼小里将我来恩养的成人长大。今奉父亲的将令。着某点就十万精兵。单搦尉迟敬德交战去。今日在私宅前厅上。收拾军装。打磨兵器。小番门首觑者。看有什么人来。报复知道。〔正末扮宇文庆拏拄杖上云〕老夫覆姓宇文。名庆。当初是尉迟敬德家一个院公。二十年前。敬德佐于定阳王刘武周手下为将。次后降唐去了。撇下一子。在老夫根前。他父亲去时。孩儿纔三岁也。不想俺落在北番刘季真手下。他就要下这孩儿。如今唤做刘无敌。年长二十三岁。学成十八般武艺。可也不减似那敬德。我几番待要和孩儿说来。恐怕刘季真知道。今日他在前厅上打磨兵器。收拾军装。不知为何。我且去问他一个缘因详细咱。〔唱〕
　　【仙吕点绛唇】你这般对垒交锋。到头都总。南柯梦。说甚军功。可兀的与你身儿上元无用。
　　【混江龙】到如今干戈犹动。只待和大唐家厮杀见雌雄。常是个争龙斗虎。剔蝎撩蜂。你看那昏惨惨征尘遮的遍地黑。焰腾腾燎火烧的半天红。绣旗飐飐。战鼓冬冬。排营拶拶。列阵重重。愁云霭霭。杀气蒙蒙。单看的你这一条鞭到处无拦纵。待要你扶持社稷。保护疆封。
　　〔云〕小番报复去。道有宇文庆在于门首。〔番卒报科云〕喏。报的将军知道。有宇文养爷来了也。〔刘无敌云〕快有请。〔番卒云〕请进去。〔正末做见科云〕小将军。你为何在此打磨兵器。〔刘无敌云〕养爷不知。父亲的将令。着我领十万精兵。单搦大唐家尉迟敬德交战。因此上我在这里打磨兵器。收拾军装。不日便行也。〔正末云〕小将军。你断然不可去。〔刘无敌云〕养爷。你为何不要我去。〔正末云〕你便去也赢不的他。〔刘无敌云〕且莫说个赢的赢不的。父亲的将令。谁敢有违。〔正末唱〕
　　【油葫芦】好着我尽在嘻嘻冷笑中。我劝着他怎不从。〔刘无敌云〕我如今起兵在即。你怎说这等话。〔正末唱〕你将我这口中言看成做耳边风。你是一个朽木材怎比的他真梁栋。你是一个寒鸦儿怎比的他丹山凤。〔刘无敌云〕凭着父亲手下兵多将广。量大唐何足道哉。〔正末唱〕则咱这刘季真。怎比的他徐茂公。你本是那泼泥鳅打伙相随从。可便干闹起一座水晶宫。
　　【天下乐】可不道将在谋而不在勇。哎。你一个将也波军。枉用功。〔刘无敌云〕凭着我坐下马。手中鎗。有万夫不当之勇。料他到的那里。〔正末唱〕你道十八般武艺都晓通。卖弄你智量高。气势雄。你小可如刘黑闼王世充。
　　〔刘无敌云〕养爷。你放心。凭着我一身武艺。那尉迟敬德虽然是一员上将。他如今年纪高大。也敌不的我了。〔正末云〕小将军。你认的那尉迟敬德么。〔刘无敌云〕我不认的他。则听的人说。他如今老了也。我则理会的后生可畏。〔正末云〕小将军。你若到来日两阵之前。须堤防着敬德那一条水磨鞭。〔刘无敌云〕养爷。你怎么灭自己志气。长别人雄风。那尉迟敬德有水磨鞭。我刘无敌也有鞭哩。〔正末唱〕
　　【村里迓鼓】那敬德鞭无虚举。举无不中。你便要一冲一撞。登时间早将你七擒七纵。倒不如且从容。莫赌斗。无惊恐。〔刘无敌云〕养爷。你说那里话。我到来日两阵之间。也不搦别人。单搦那尉迟敬德这老头儿出马。〔正末唱〕你待要两阵间。单搦那。鄂国公。〔云〕小将军。你和他厮杀呵。有个比喻。〔刘无敌云〕将何比喻。〔正末唱〕你恰便似病羊儿逢着大虫。
　　〔刘无敌云〕养爷。你放心。我这一去。必然取胜。量他到的那里。〔正末唱〕
　　【元和令】你这一去少主吉多主凶。则宜止不宜动。可不道箭安弦上慢张弓。方信道紧行无善踪。〔刘无敌云〕看各人的本事。你休阻我。〔正末唱〕你这般大惊小怪气冲冲。早难道军情事不透风。
　　〔刘无敌云〕哎养爷。俺这里七重围子。手摆布的银山铁壁相似。直着那敬德老儿觑也不敢觑。咱的敢和俺赌战。〔正末唱〕
　　【上马娇】他将那袍铠披。兵器攻。端的是人如虎马如龙。他若是掿钢鞭款款把征■〈马宛〉鞚。敢着你轰的呵。一命早丢空。
　　【游四门】你便有那银山铁壁数十重。杀的你人似血胡衕。则他那尉迟敬德敌头重。〔刘无敌云〕小番则今日下教场点军。好歹要与他交锋去来。〔正末唱〕你那里高叫响如钟。空。逞恁的好喉咙。
　　〔刘无敌云〕养爷你放心。看我活拏了敬德回来。取将相王侯。都在这一遭儿也。〔正末唱〕
　　【胜葫芦】哎。说甚么将相王侯元没种。〔云〕小将军。只怕你敌不过敬德么。〔刘无敌云〕养爷。出军发马。也要个吉利。〔正末唱〕休烦恼你个小先锋。不争你九里山前厮闹哄。便要与刘沛公出力。我劝你韩元帅莫动。则被你羞杀我也蒯文通。
　　〔刘无敌云〕我如今做着前部先锋。俺父亲合后接应我。到那里无三合无两合。则一合活拏将敬德回来。纔见的好汉。〔正末唱〕
　　【后庭花】你将一个后老子来忒紧攻。倒把一个亲爷来不敬重。我道你是顶天立地的男儿汉。怎做了背祖离宗的牛马风。〔刘无敌云〕这说话一发说到那里去了。〔正末唱〕可不骂你个黑头虫。我则索教唆词讼。我这里絮叨叨言始终。你那里假惺惺做耳聋。甘落在人彀中。我猛然的觑面容。便思量俺那鄂国公。
　　〔刘无敌云〕养爷。发起悲来。可是为何。〔正末唱〕
　　【柳叶儿】恰便似刀剜我这心痛。整整的二十年信息难通。大唐家不想你三军动。我将你即发送。子父每得相逢。将军呵你肯分的去出马争锋。
　　〔刘无敌云〕恰纔养爷说的那言语。好是奇怪。我就问他咱。养爷。我如今要与尉迟敬德交战。你这般阻当我呵。必有一个缘故。你对我实说。怕做什么。〔正末云〕小将军。你着小校每回避着。〔刘无敌云〕一应人等。且各回避。唤着便来。不唤着您休来。〔番卒云〕理会的。〔正末云〕小将军。你是谁的儿。〔刘无敌云〕这个养爷老的混沌了。我是刘季真的儿。〔正末云〕你不是刘季真的儿。〔刘无敌云〕我不是他的儿。却是谁的儿。〔正末云〕小将军。你不知道。听我说与你。二十年前。你父亲降唐去了。撇下你留在我处。叫做尉迟保林。那时你纔三岁。那刘季真他可无儿。收留你做了儿。就唤你做刘无敌。我数番家要和你说。我则怕刘季真知道。枉送了我的老命。你父亲临行时。留下一副披挂。在我处收着哩。是一条水磨鞭。一顶铁幞头。一副乌油甲。皁罗袍。你若见了尉迟敬德。则对的上这水磨鞭。便是你父亲。我就取的来。与你看波。〔正末取衣甲上〕〔做看科〕〔刘无敌云〕真个一副衣甲。一条好鞭。原来我就是鄂国公的儿。养爷不说呵。我怎生得知。〔做悲科〕〔正末云〕小将军。休烦恼。则怕刘季真知道。你是穿上这袍铠。披挂了我看。〔刘无敌穿科云〕养爷。我比父亲如何。〔正末云〕好将军也。你这一去。怎生认你父亲。〔刘无敌云〕养爷。我这一去。单搦我父亲出马。与我交战呵。我自有个主意。〔正末云〕小将军。您这一去小心在意者。〔刘无敌云〕养爷。你放心。我若认了我父亲呵。我便来取你也。〔正末唱〕
　　【赚煞尾】则要你竭力报冤雠。在意的驱兵众。你尽孝何妨尽忠。这虎将门中无犬踪。端的是结束威风。我觑了他这英雄。身体仪容。不由我覩物思人泪点红。他带着这铁幞头把鸢肩来一耸。穿上这皁罗袍将虎腰来那动。〔刘无敌云〕养爷。我比父亲如何。〔正末云〕好将军也。〔唱〕分明是活脱下一个单鞭夺槊的尉迟恭。〔下〕
　　〔刘无敌云〕谁想我正是鄂国公的孩儿。多亏了养爷说知。我到的两阵之间。自有个主意。〔诗云〕父子分离二十年。岂知今日得团圆。阵前要认生身父。只对上我虎眼竹节这条鞭。〔下〕
　　〔音释〕
　　搦囊带切　柯音哥　蝎音歇　黑亨美切　飐占上声　拶哉上声　伙罗上声　闼音塔　掿音闹　鞚空去声　轰音烘　胡音胡　衕音同　唆音梭　剜乌官切　沌音遁　鸢音元　槊声卯切
　　第二折
　　〔外扮徐茂公引祗候上诗云〕忆自归唐二十秋。佐立天家四百州。两条眉锁江山恨。一片心怀社稷忧。老夫徐茂公是也。自从投唐以来。为国家东荡西除。南征北讨。建什大功劳。官封英国公之职。即今四方平定。干戈罢息。止有北番刘季真。尚未归伏。如今下将战书来。搦我大唐家名将出马。圣人的命着我老夫在朝堂。与众公卿计议。须要老尉迟去平此余孽。以佐太平。只待房玄龄到来。请那尉迟公去。令人。门首觑者。若老丞相到时。报复知道。〔祗候云〕理会的。〔外扮房玄龄上诗云〕龙楼凤阁九重城。新筑沙堤宰相行。我贵我荣君莫羡。十年前是一书生。老夫房玄龄是也。扶佐吾主。平定天下。现为中书省左丞相之职。今因刘季真下将战书来。搦俺大唐家名将出马。众公卿计议。非尉迟敬德不可。某奏过圣人。着尉迟老将军去平伏此寇。军师徐茂公在朝堂等候。须索走一遭去。令人。报复去。道房玄龄下马也。〔祗候报科云〕喏。报的军师得知。有房丞相来了也。〔茂公云〕道有请。〔祗候云〕请进。〔房玄龄做见科〕〔茂公云〕老宰辅此事如何。〔房玄龄云〕圣人准某所奏。着尉迟公挂元戎印前去。征讨刘季真。成功回来。更加封赏。〔茂公云〕既是这等。令人。快去请将鄂国公来者。〔凈扮李道宗上诗云〕我做将军有志分。上阵使条齐眉棍。别人杀的军败了。我在前头打赢阵。回来走在账房里。好酒好肉■〈口赛〉一顿。本来不醉佯妆醉。则在营里胡厮混。自家李道宗的便是。因我立的功多。升我做凈盘将军。你道因何封我做凈盘将军。若有人请我。到的酒席上。且不吃酒。将各样好下饭。狼餐虎噬。则一顿都■〈口赛〉了。方纔吃酒。以此号为凈盘将军。这些时没人来。手头匾短。终日家闲邀邀的闷坐。打听的老尉迟征讨刘季真去。那老尉迟这一去。马到成功。我如今在朝堂中。与徐茂公说。我要出力报効。跟的老尉迟去。他得了胜。我也得些升赏。不强似闲着来。此间是朝堂门首。令人。报复去。道有老李来了也。〔祗候报科云〕喏。报的军师得知。有李皇叔在于门首。〔茂公云〕道有请。〔祗候云〕请进。〔李道宗做见乔施礼科云〕二位老先儿在此。小子特来议事。〔房玄龄云〕有何事。〔李道宗云〕老先儿想为臣子要尽忠报国。小子道宗。听的刘季真那狗刮头。下将战书来。气的我酒肉也吃不的。〔做支架子科云〕放心。我领兵去。杀的那弟子孩儿没躲处。〔茂公云〕你那里去的。那刘季真手下名将。个个骁勇。你去不的。〔李道宗云〕哎哟。气杀我也。我这么一个人去不的。着谁去。〔房玄龄云〕如今着鄂国公尉迟老将军去。〔李道宗云〕哎哟。气杀我也。那尉迟公在先时。许他来。如今老了。那里数他。还该我小子去。〔茂公云〕你那里去的。〔李道宗云〕我厮杀耍子去。〔房玄龄云〕道宗。你去不的。此一场非同小可。已是奏准过圣人。着尉迟公挂元戎印。你请退。〔李道宗云〕老先儿不要恼躁。只望二位看顾着尉迟公为元帅。我小子为副帅好么。〔茂公云〕你做不的副帅。休在此搅扰。请退。〔李道宗云〕气杀我也。不要我做元帅。又不要我做副帅。两个老头儿。则是赶我。难道我就这等罢了。且唱个曲儿。出这一肚子不平之气。〔唱〕
　　【清江引】房玄龄徐茂公真老傻。动不动将人骂。不知道我哄他。把我当实话。去买一瓶儿打剌酥吃着耍。〔下〕
　　〔正末扮尉迟上云〕某覆姓尉迟名恭。字敬德。朔州善阳人也。先事定阳王刘武周为将。后归大唐。为某累建大功。官拜鄂国公之职。今有北番刘季真。下将战书来。单搦某交战。今日军师呼唤。不知有甚事。须索走一遭去来。〔唱〕
　　【中吕粉蝶儿】恼的我不邓邓忿气盈腮。可怎生另巍巍把咱单搦。不由我这胡髯乍满颔颏。人一似虎出山。马一似龙离海。凭着我鎗疾鞭快。领雄兵穰穰垓垓。披挂上卓袍乌铠。
　　【醉春风】我与你忙带上铁幞头。紧拴了红抹额。我若是交马处不拏了那个泼奴才。我可敢和姓也改改。凭着我千战千赢。百发百中。保护着一朝一代。
　　〔云〕令人。报复去。道有尉迟恭下马也。〔祗候报科云〕喏。报的军师得知。有鄂国公来了也。〔茂公云〕道有请。〔祗候云〕请进去。〔正末见科云〕军师唤老夫有何事商议。〔茂公云〕老将军来了也。奉圣人的命。今有北番刘季真下将战书来。单搦老将军出马。如今圣人着你领十万雄兵。与刘无敌交战。说他好生英勇难及哩。〔正末云〕军师。量那无名的小将。何足道哉。〔房玄龄云〕老将军。古语有云。凡人不可貌相。海水不可斗量。休轻觑了也。〔正末唱〕
　　【迎仙客】他曾上甚恶战场。他曾经甚大会垓。他则是劣马乍调嫌路窄。向尉迟行说兵机。向尉迟行夸战策。我可甚冷笑咍咍。〔茂公云〕听的人说。那刘无敌也使一条水磨鞭。更胜过你老将军也。〔正末云〕军师。他也使鞭。我也使鞭。可也怪他不着。〔唱〕他正是担水向河头卖。
　　〔茂公云〕老将军。那刘无敌须年少。你如今可老了也。〔正末云〕量那小的到的俺那里。〔房玄龄云〕老将军。后生可畏。你也要堤防着些儿。〔正末唱〕
　　【红绣鞋】兀的不龙欺于鱼鳖虾蟹。虎伏于狐兔狼豺。这小厮今年有些血光灾。我鞭打碎他天灵盖。鎗搠透他三思台。你更怕我敢慈悲生患害。
　　〔茂公云〕论你年纪小时。休说一个刘无敌。便十个也不怕他。则可惜你年纪老了些。〔正末云〕军师。你说的差了也。〔唱〕
　　【快活三】虽然我六旬过血气衰。我犹敢把三五石家硬弓开。便小觑的我心长发短渐斑白。我可也怎肯伏年高迈。
　　〔茂公云〕老将军。您到了这年纪。怎好说的不老那。〔正末唱〕
　　【鲍老儿】我老则老杀场上有些气概。岂不闻虎瘦雄心在。〔茂公云〕则怕你近不的他么。〔正末唱〕若是我不得胜之时怎的来。则怕羞见俺那唐十宰。料应他衣绝禄尽。时乖运拙。月值年灾。托赖着君王洪福。千秋万岁。神保天差。
　　〔房玄龄云〕老将军。到来日两阵之间。怎生与他相持对垒。你是说一遍我听咱。〔正末唱〕
　　【柳青娘】到来日扑冬冬的征鼙慢凯。韵悠悠的角声哀。响珰珰的铜锣款筛。忽剌剌的绣旗开。黑漫漫杀气遮了日色。恶哏哏的人离了寨栅。不腾腾马践尘埃。碜磕磕的镫相磨。乱纷纷的鎗相截。蜜匝匝的甲相挨。
　　【道合】那泼奴才。泼奴才。就杀人场里闹垓垓。斗鞭来。教咱教咱生嗔怪。教咱教咱怎躭待。把钢鞭忙向手中抬。磕叉打的他连盔夹脑半斜歪。直遮腮。骨碌碌眼睁开。看承看承似婴孩。抹着抹着遭残害。略把略把虎躯侧。揝住揝住狮蛮带。那怕他铁打形骸。铜铸胚胎。早活挟过活挟过这逆逆逆逆贼来。
　　〔茂公云〕老将军。你这一去。小心在意者。若得胜还朝。圣人自有加官赐赏哩。〔正末唱〕
　　【随尾】比破窦建德省些气力。擒王世充不利害。遮莫是银山铁壁连环寨。凭着我英雄慷慨。兀良我把那败残军直赶过李陵台。〔下〕
　　〔茂公云〕老尉迟。这一去必然得胜也。〔诗云〕尉迟公虽然年老。这钢鞭杀人不少。〔房玄龄诗云〕若是他大胜还朝。唐天子重加官爵。〔同下〕
　　〔音释〕
　　孽音聂　■〈口赛〉音腮　傻商鲊切　剌音辣　颔音含　颏音孩　额崖去声　窄斋上声　策钗上声　咍海平声　搠声卯切　白巴埋切　色筛上声　哏狠平声　栅钗上声　埃音哀　碜参上声　磕音可　摔音洒　侧斋上声　揝音昝　贼则平声　爵焦上声
　　第三折
　　〔刘无敌跚马儿领番卒上云〕某乃刘无敌是也。若不是养爷宇文庆说呵。我怎生知道。如今领兵。到的阵前。两家敌住。见了我父亲。自有个主意。兀的尘埃起处。敢是大唐家军兵来也。〔正末领卒子上云〕大小三军。摆开阵势者。〔唱〕
　　【越调斗鹌鹑】俺兀自有美良川的威风。榆科园的猛气。止不过病了秦琼。又不曾闲了敬德。都是我鞭打就的江山。鎗刺成的社稷。这逆贼。敢料敌。则问他武艺何如。就待欺负我年华老矣。
　　【紫花儿序】我施逞会挟人捉将。显耀会撞阵冲营。卖弄会挝鼓夺旗。他须披不的两重铠甲。带不的三顶头盔。敢和我相持。便做有铜铸就的天灵和那铁背脊。鞭着处粉零麻碎。今日个将遇敌头。直杀的他马不停蹄。
　　〔云〕来将是谁。〔刘无敌云〕某乃大将刘无敌。你是谁来。〔正末云〕则我是大唐家尉迟公是也。〔刘无敌背科云〕这个是我父亲。〔回科云〕兀那老将军。你老了也。你回去罢。〔正末云〕这厮好无礼也呵。〔唱〕
　　【小桃红】觑了这北番军校好着我笑微微。我比他争些年纪。〔刘无敌云〕看了我血气方刚。后生可畏。量你老人家到的那里。〔正末唱〕你倚仗着血气方刚有雄势。你可也便休题。则我这不剌剌趁日追风骑。乌油甲密砌。点刚鎗锋利。岂不闻老将会兵机。
　　〔刘无敌云〕兀那老将军。你别着一个出马来。你去自在罢。〔正末唱〕
　　【鬼三台】雁翅张。鱼鳞砌。列寨栅。攒军队。齐臻臻排开阵势。则听的悠悠的画角吹。冬冬的花腔鼓击。小可的见了肝胆碎。便英雄怕不魂魄飞。都是些沉点点鞭简挝锤。明晃晃鎗刀剑戟。
　　〔做调阵子科〕〔刘无敌云〕看了我父亲的武艺呵。怕不好。则是气力不加。我又不敢还他。则是遮截架隔些儿者。〔正末唱〕
　　【调笑令】往日间。但逢敌。骤马横鎗觉甚的。我攒搠丢打不曾离不曾离前心两肋。我见他遮截得来省气力。倒拖斗的我气喘狼藉。
　　〔刘无敌云〕我这里便待下马认父亲来。有众将压着阵哩。不中。我诈败落荒的走。父亲必然赶将我来。〔刘无敌做走下〕〔正末云〕这厮走了也。更待干罢。不问那里赶将去。〔做追科〕〔刘无敌上云〕我父亲赶将来了。我走到这无人去处。我下的马来。兀的不是我父亲。您孩儿跪在地下。父亲须认您孩儿者。〔正末上云〕这厮走了。可在这里。〔刘无敌云〕父亲认的您孩儿么。〔正末云〕你是谁。〔刘无敌云〕则我是你二十年前撇下的孩儿。叫做尉迟保林。〔正末唱〕
　　【麻郎儿】谁使的你来认义。〔刘无敌云〕是宇文养爷说来。〔正末唱〕谁使的你敢相持。〔刘无敌云〕是刘季真来。父亲不信呵。兀的水磨鞭信物在此。〔正末云〕将来我看。〔唱〕我把信物接将来手里。看有甚亲题标记。
　　【么篇】兀的。我临老也。尉迟。喜欢来那似今日。自相别存亡不知。怎想你成人长立。
　　〔刘无敌做悲认科云〕父亲一自相别。可早二十年光景也。〔正末唱〕
　　【络丝娘】这几年不通个信息。怎想着今朝得见你。恰纔厮杀处你是赢不的。可是让我哩。〔刘无敌云〕我特的认父亲来。恰纔两阵之前。被众将压着。难以明认。我故意佯输诈败。〔正末唱〕好儿也方信道后生可畏。
　　〔云〕孩儿。你那宇文养爷。怎生对你说来。〔刘无敌云〕父亲。您孩儿本不知。养爷宇文庆说。父亲降唐时节。撇下孩儿。纔得三岁。被刘季真认做了儿。枉生了这二十年不曾认的父亲。今日凭着这信物。纔得父子相逢。父亲受您孩儿几拜咱。〔正末云〕孩儿。我和你同见军师去来。〔刘无敌云〕父亲。您孩儿怕不要同去。争奈无寸箭之功。父亲先去。待您孩儿再回军中。去拏的刘季真来。一者与父亲出力。二者也就做孩儿进身之礼。〔正末云〕既如此。我先去也。你随后便来。〔唱〕
　　【收尾】团圆了尉迟公。烦恼杀刘家里。只明日早来到营中宴喜。这的是天指引一个小将军。共扶持我那当今大唐国。〔下〕
　　〔小尉迟云〕我恰纔认了父亲也。回到营中。活拏那刘季真去来。〔下〕
　　〔音释〕
　　德当美切　稷将洗切　敌丁梨切　挝庄瓜切　脊将洗切　击巾以切　魄铺买切　戟巾以切　的音底　肋雷去声　力音利　藉精妻切　日人智切　立音利　息丧挤切　国音鬼
　　第四折
　　〔刘季真领番卒上云〕某刘季真。领兵接应孩儿去。兀的不是孩儿来也。〔小尉迟领番卒上云〕这不是刘季真。〔刘季真云〕孩儿胜败如何。〔小尉迟云〕众军校与我拏住。〔刘季真云〕你敢杀的眼花了。我是你父亲。怎生倒执缚了我。〔小尉迟云〕兀那厮。我不是你孩儿。如今认了我父亲鄂国公。要降唐去。无甚功劳。因此执缚你去。权为投献之礼。〔刘季真云〕元来你如今认了你父亲也。你要降唐。为无投献的礼物。要拿我去献功。傻弟子孩儿。你别买副羊酒去罢。〔小尉迟云〕众军校。就今日领着本部人马降唐。走一遭去来。〔诗云〕我本是尉迟保林。直被你瞒到如今。执缚去权为投献。请看道那个欺心。〔下〕〔徐茂公领卒子上云〕老夫徐茂公。今有尉迟公领兵与刘无敌交锋去了。不意监军回来说。尉迟公两阵之间。交战数合。忽然尉迟公与刘无敌走到无人去处。二人下马。交头说话。他将刘无敌放将回去了。竟不追赶。圣人大怒。道尉迟公必有背逆之心。着老夫在帅府中等他回来。问其罪犯。〔房玄龄上云〕老夫房玄龄。今有圣人的命。着徐茂公在帅府中等尉迟公来。问其罪犯。某想敬德老将军。一片忠心。岂有反叛之事。我须索与他做保去来。令人。报复去。道有房玄龄下马也。〔卒子报科云〕喏。报的军师得知。有房丞相在于门首。〔茂公云〕道有请。〔卒子云〕请进。〔房玄龄见科云〕军师。老夫闻知敬德老将军。与刘无敌交战去了。未知胜败若何。〔茂公云〕哦。老宰辅不知。有监军回来说。敬德两阵之前。交战数合。与刘无敌到无人去处。下马交头。不知说些甚的。只见敬德将刘无敌放回去了。竟不追赶。圣人疑他有反叛之心。以此着老夫在帅府中。专等敬德来时。问其罪犯。〔房玄龄云〕军师。我料尉迟公必无此心。则怕其中有故。等敬德来时。便知分晓。〔正末上云〕某尉迟敬德。到于两阵之上。不想那刘无敌正是我二十年前撇下的孩儿尉迟保林。他如今认了老夫。说拿了刘季真就来献功。某先见军师走一遭去也呵。〔唱〕
　　【双调新水令】则俺那大唐家新添了一个玉麒麟。疑怪他两三番搦咱出阵。斗起我美良川狠气势。榆科园恶精神。我将这水磨鞭款款摩抡。只待打碎他脑盖纷纷。谁承望共我关亲。若不是所说原因。险些儿生扭做单雄信。
　　【驻马听】当日离分。痛煞煞生抛掌上珍。今朝厮认。笑吟吟还猜做梦中人。二十年访不出死和存。几千回摆不下愁将恨。心暗忖。甚福也得见这团圆分。
　　〔云〕令人。报复去。道有尉迟公下马也。〔卒子报科云〕喏。报的军师得知。有尉迟公来了也。〔茂公云〕着他过来。〔卒子云〕着过去。〔见科〕〔正末云〕军师。某敬德来了也。我与刘无敌两阵对圆。交锋数合。只见刘无敌大败亏输。滚鞍下马。跪在尘埃中。不想就是我的孩儿尉迟保林。他敬意的降唐。认咱父亲来。〔茂公云〕你阵上与番将交头低语。来又不战。去又不追。圣人大怒。道你有背叛朝廷之意。着老夫在此问罪。你说番将是你孩儿。只怕说不过么。〔正末唱〕
　　【沽美酒】我兴心的报主恩。竭力的扫胡尘。常言道上阵无过子父军。只待一鞭儿把番兵杀尽。扶宇宙定乾坤。
　　【太平令】他可便约定把唐朝归顺。〔茂公云〕他既降唐。怎生不同你来。〔正末唱〕索甚么拔树寻根。将逆贼不留龆龄做功劳好将身进。他呵既然的便肯。就准认了俺父亲。呀。又怎敢言而无信。
　　〔茂公云〕尉迟公。这刘无敌姓刘。你自姓尉迟。怎么认的做孩儿。敢是另有个尉迟保林。便是他不认得你。难道你也不认的他。却与他阵上厮杀那。〔正末云〕军师不知。我那孩儿尉迟保林。撇下二十多年。岂知刘无敌就是他。倒是他认着我来。说降唐无寸箭之功。要回去活拏了刘季真。权为进身礼物。限定今日午时献功也。〔房玄龄云〕军师。老夫权做保人。且保着尉迟公。若午时不见他孩儿来降唐。那其间二罪俱罚。未为迟也。〔茂公云〕老宰辅既是保着。且将尉迟公暂行保候。待午时前后。刘无敌来献功便罢。若不来时。必然见罪。令人。将尉迟公收在一壁者。〔小尉迟上云〕某尉迟保林。拏住刘季真见我父亲去咱。可早来到帅府门首。令人。报复去。道有尉迟保林。活拏刘季真来投降也。〔卒子报科云〕喏。报的军师得知。有尉迟保林来了也。〔房玄龄云〕着他过来。〔卒子云〕着过去。〔小尉迟做见科〕〔房玄龄云〕你是甚么人。〔小尉迟云〕就是刘无敌。元名尉迟保林。我是鄂国公的孩儿。如今拏将刘季真认父降唐来。〔房玄龄云〕则你便是鄂国公的孩儿尉迟保林。你父亲为你来。圣人大怒。将你父亲要见罪。我保着哩。我是左丞相房玄龄。〔小尉迟云〕老丞相。可怜见。怎生说与我父亲知道咱。〔玄龄云〕你则这里等着。我与你父亲说去。〔见正末云〕老将军。你欢喜咱。有你孩儿拏将刘季真来了也。〔正末云〕在那里。〔房玄龄云〕见在这里。〔正末见小尉迟云〕孩儿你来了也。〔宇文庆见科云〕小的宇文庆叩头。〔正末云〕哦。我只道是那个宇文养爷。元来就是我家院子宇文庆孩儿。恰纔我在军师根前。说你投唐。军师不信。将我收在此处。我和你同见军师去来。〔房玄龄见茂公科云〕军师。果然尉迟公的孩儿拏将刘季真来降唐也。〔茂公云〕着他过来。〔房玄龄云〕小将军你见军师去。〔正末云〕咱和你同去。军师。则这个便是我的孩儿尉迟保林。〔茂公云〕兀那小将军。你怎生是尉迟公的孩儿。你慢慢的说一遍咱。〔小尉迟诉词云〕告军师停嗔息怒。听小将从头分诉。俺父亲投唐以来。撇下我归依无处。刘季真要我为儿。名无敌做他前部。着我搦尉迟出马交锋。被养爷说知缘故。因此上认父来降。对双鞭并无差误。俺父亲一世功臣。这丹心肯移末路。我如今擒缚番王。献朝廷将功报父。望军师转达天听。赐父子一家完聚。〔茂公云〕原来真有此事。今日平定了山后。这功非小。老夫便与你奏知圣人。必然有加官赏赐也。〔正末唱〕
　　【雁儿落】笑你个莽军师可也忒认真。把我个老尉迟空生忿。再不审比干心有是非。直着的张仪口难争论。
　　〔房玄龄云〕老将军。若不得这小将军到来。你怎了也。〔正末唱〕
　　【得胜令】呀。则为这二十三的小将军。险送了七十岁老功臣。〔云〕孩儿。你拜了军师者。〔唱〕你将这徐茂公亲身拜。〔小尉迟做拜科云〕军师受小将一礼。〔茂公云〕小将军免礼。刘季真安在。〔正末云〕孩儿。你拏过刘季真来者。〔卒子做拏刘季真跪见科〕〔正末唱〕分付与你两事家刘季真。欢欣。同扶着唐天子方兴运。殷也波勤。多谢你个房玄龄落保人。
　　〔茂公云〕这是刘季真么。〔小尉迟云〕则这厮便是刘季真。〔茂公云〕令人将刘季真推出辕门斩讫报来。〔刘季真云〕罢罢罢。他本是尉迟公的孩儿。没来由养的他长大成人。倒将我来做降唐的礼物。你家父子都一样这等没仁没义的。我死去与我家老子说。少不的来报你。〔卒子拏刘季真下〕〔茂公云〕尉迟公。你父子每望阙跪着。听圣人的命。〔词云〕则为你勇敢无前。俺唐主宠任多年。生撇下孩儿不题。再相逢信是天缘。鄂国公赐金千两。加食邑万顷庄田。小尉迟金吾上将。作先锋世掌军权。将拏将同扶王室。鞭对父子团圆。〔正末小尉迟谢恩科〕
　　〔音释〕
　　恶音袄　髫音条　龀音衬
　　题目　老尉迟鞭对鞭当场赌胜　
　　正名　小尉迟将斗将认父归朝
　　小尉迟将斗将认父归朝杂剧终

《元曲选》　谢金吾诈拆清风府杂剧　（明）臧晋叔 编
　　谢金吾诈拆清风府杂剧　　（元）无名氏 撰
　　●谢金吾诈拆清风府杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　杨六使私下瓦桥关　正名　谢金吾诈拆清风府 
　　楔子
　　〔冲末扮殿头官领校尉上〕〔殿头官诗云〕君起早。臣起早。来到朝门天未晓。长安多少富豪家。不识明星直到老。下官殿头官是也。今有王枢密奏知圣人。因为官道窄狭。车驾往来不便。奉圣人的命。就着王枢密立起标竿。拆到杨家清风无佞楼止。如有违拒者。依律论罪。令人传与王枢密。只等拆徧了。可来报知。好回圣人话。〔校尉云〕理会得。〔殿头官诗云〕奉命传宣下玉阶。东厅枢密要明白。修街先把标竿立。事完回奏圣人来。〔下〕〔净扮王枢密领祗候上云〕下官姓王名钦若。字昭吉。方今大宋真宗皇帝即位。改元景德元年。下官现为东厅枢密使。这里也无人。下官本是番邦萧太后心腹之人。原名是贺驴儿。为下官能通四夷之语。善晓六番书籍。以此遣下官直到南朝。做个细作。临行时萧太后恐怕下官恋着南朝富贵。忘了北番之恩。在我这左脚底板上。以朱砂刺贺驴儿三个大字。下面又有两行小字道宁反南朝。不背北番。下官自入中原。正值真宗皇帝为东宫时选文学之士。下官因而得进。今圣人即位。宠用下官。升拜枢密之职。掌着文武重任。言听计从。好不权势。只有一事不能称心。现今有一员名将。乃是杨令公之子。姓杨名景。字彦明。更兼他手下有二十四个指挥使。人人勇猛。个个英雄。天下军民。皆呼他为杨六郎。因他父子每尽忠报国。先帝与他家造下一座门楼。题曰清风无佞楼。至今楼上有三朝天子御笔勅书。大小朝官。过者都要下马。天子春秋降香。杨六郎母亲封为畲太君。有先皇誓书铁券。与国同休。免他九个死罪。那杨景镇守着瓦桥三关。所以北番不能得其寸尺之地。近来有萧太后使人。将书来见下官之罪。说我忘了前言。我今无计可施。想来萧太后连年不能取胜。皆因惧怕杨景。不敢兴兵。若得杀了杨景一个。虽有二十四个指挥使。所谓蛇无头而不行。也就不怕他了。那时等我萧太后尽取河北之地。易如反掌。岂不称了下官平生之愿。前者圣人曾言。御街窄狭。车驾往来不便。下官就要乘此机会。谋杀杨景。令人与我唤将女壻谢金吾来者。〔祗候云〕理会的。谢金吾安在。〔丑扮谢金吾上云〕我做衙内不胡涂。白银偏对眼珠乌。满城百姓闻吾怕。则我倚权挟势谢金吾。小官谢金吾是也。官拜衙内之职。你道我是使着那个的权势。我丈人是个王枢密。谁敢欺负我。我打死人。又不要偿命。到兵马司里坐牢。今有丈人呼唤。须索走一遭去。可早来到门首也。令人。报复去。道谢金吾下马也。〔祗候云〕报的大人知道。谢金吾来了也。〔王枢密云〕着他过来。〔祗候云〕着过去。〔谢金吾做见科云〕父亲。唤你孩儿。有甚么公干。〔王枢密云〕唤你来别无甚事。前日圣人曾言。官道窄狭。车驾往来不便。我今日早间奏过。在这京城里外。立下丈二标竿。但抹着标竿者。不问军民房舍尽行拆毁。拆到杨家清风无佞楼止。你不晓得。那杨家须是我的对头。我如今把这个到字。添上个立人。做个倒字。则说拆倒清风无佞楼止。差你丈量官街阔狭高下。一例拆毁。金吾。你可用心着志。务要拆倒清风无佞楼住。早些回我的话来。〔谢金吾云〕孩儿此一去。随他铜墙铁壁。也不怕不拆倒了他的。〔王枢密唱〕
　　【仙吕赏花时】我可甚的要拆倒清风无佞楼。也只为咱与杨家话不投。〔云〕我料得杨景那厮。闻知拆倒了他家门楼。必然赶回家来。与我诘奏其事。那时节我预先差人拏住他。奏过圣人。责他擅离信地。私下三关之罪。〔唱〕但赚的离雄州。便好将他斩首。〔云〕此事只好我和你知。休要泄漏者。〔谢金吾云〕我好不乖哩。要你分付。〔王枢密唱〕这的是六耳不通谋。〔同下〕
　　〔音释〕
　　枢处平声　白巴埋切　券音劝　赚音湛
　　第一折
　　〔谢金吾领夫役上云〕自家谢金吾的便是。奉圣人的命。说这街道窄狭。车马往来不便。不管大小官员房舍。但是侵占官街的。尽皆拆毁。来到这所门楼根前。这楼正占着官街。夫役每向前与我拆倒者。〔院公上云〕老汉是杨令公家的老院公。是什么人在门前大呼小叫。我去看咱。〔见谢金吾云〕众夫役您且住者。为什么敢拆我家府里的清风无佞楼。〔谢金吾云〕你这老奴才。那里知道。我是奉圣旨开展街道。现今你这楼正占着官街。应得拆毁的。〔院公云〕既然是这等。我去请老夫人与你说话。太君有请。〔正旦扮畲太君引七娘子八娘子上〕〔正旦云〕老身畲太君的便是。正在中堂闲坐。只听的门首大惊小怪。不知为何。〔七娘子云〕老院公为什么这般慌慌的来。〔院公云〕告的夫人知道。谢金吾领着众多夫役。拆毁房舍。到咱这无佞楼根前了也。老夫人何不与他说去。〔正旦云〕谁这般道来。〔院公云〕现今正在那里要拆毁哩。〔正旦云〕上面见有先皇的御书。他怎敢拆毁。此人好是大胆也呵。〔唱〕
　　【仙吕点绛唇】则俺这百尺楼台。是祖先留在。功劳大。更打着个郡马的名色。那厮也怎敢便来胡拆。
　　【混江龙】这楼呵起初修盖。也不知费他府藏偌多财。上面有御书的玉札。钦赐的金牌。莫说朝省里官员皆下马。便是春秋天子也要降香来。〔院公云〕这早晚敢动手哩。老夫人行动些儿。〔正旦唱〕只听的闹垓垓。越急的我气咍咍。脚忙抬。步难捱。半合儿行不出宅门外。我这里挡不住夫役。逩不的尘埃。
　　〔谢金吾云〕老夫人。你来做什么。〔正旦云〕我这清风无佞楼。是奉圣旨盖的。你怎敢拆毁俺这楼来。〔谢金吾云〕老夫人。你差矣。当初是圣人命替你家盖。如今我也奉圣旨替你家拆。是碍了我走路。我要拆来。夫役每先把那门楼上的砖瓦乱摔下来。〔正旦云〕这厮好无礼也。〔唱〕
　　【油葫芦】我只见他带瓦和砖拥下来。〔谢金吾云〕夫役每将这椽木都屈拆了。等我拏家去做柴烧。管他怎的。〔正旦唱〕他他他将椽木拆做柴。〔谢金吾云〕上紧的拆。〔正旦唱〕他他他催迸的来不放片时刻。则他这满城人那一个不添惊怪。偏我这一家儿直恁的遭残害。〔谢金吾云〕老夫人。上命差遣。盖不由己。我直从朝门外拆起。多少王侯宰相家。连片拆了。单单拆的你这一家儿也。〔正旦唱〕我这里急问他。他那里硬挣。向前去手揝住腰间带。〔谢金吾云〕老夫人。你好没意思。我是奉圣人的命。你揪住我待要怎的。〔正旦唱〕你敢是没圣旨擅差排。
　　〔谢金吾云〕老夫人。谁敢说谎。现有圣旨哩。〔正旦云〕有圣旨在那里。我与你面圣去来。〔唱〕
　　【天下乐】咱两个厮扭定向君王前奏去来。〔谢金吾云〕我和你去不妨事。夫役每不要管他。则管拆着。〔正旦唱〕则你个乔也波才。直恁歹。俺虽是随朝的武官十数载。〔谢金吾云〕只因你这楼正占着官街。方纔拆了你的。〔正旦唱〕这门楼谁不曾过去。这门楼谁不曾到来。偏你这谢金吾嫌道窄。
　　〔谢金吾云〕老夫人。你也只乱嚷。那圣旨上明明写道。拆倒清风无佞楼止。须不是我私造的。你要请看。我就与你看。今日好歹定要拆毁了。〔正旦云〕敢不是圣旨么。〔谢金吾云〕难道我哄你。那里有个圣旨是好假的。你只管言三语四。信口儿骂谁哩。敢不中么。〔正旦唱〕
　　【那咤令】这都是王枢密王枢密的计策。故意教谢金吾谢金吾来拆坏。强把着宋真宗宋真宗来顶戴。上不怕天理该。下不怕人情骇。你也启奏的忒不明白。
　　【鹊踏枝】割舍了我个老裙钗。博着你个泼驽骀。遮莫待挝怨鼓撅皇城。死撞金阶。觑了他拆的来分外。不由我感叹伤怀。
　　〔云〕谢金吾。我家和你往日无冤。旧日无雠也。〔唱〕
　　【寄生草】咱和你又无甚别雠隙。怎这般狠布摆。领着火顽皮贼骨浑无赖。也不问个朱楼画壁谁家界。霎时间早雕栏玉砌都安在。似你这不忠不信害人贼。那里也有仁有义朝中客。
　　〔谢金吾云〕且莫要说起圣旨。便是我谢衙内现做的朝中臣宰。你也不该挺撞我。〔正旦唱〕
　　【村里迓鼓】那厮道朝中臣宰。则俺杨家也不是民间宗派。〔谢金吾云〕你还不认的我哩。我是王枢密的女壻。那里看的你个白头迭雪的在眼儿里。〔正旦唱〕元来你倚着丈人行的气概。就待欺负咱年华高迈。〔金吾云〕你这个老人家。好不知高低。我尽让你说几句便罢。则管里倚老卖老。口里唠唠叨叨的说个不了。你便就长出些个胡子来。我也不理你。你去。〔谢金吾推正旦倒科〕〔正旦唱〕不堤防被他来这一摔。错闪了腰肢。擦伤了膝盖。争些儿磕破了脑袋。哎。你也可怜俺个白头的这妳妳。
　　〔谢金吾云〕夫役每把那金钉朱户。虬镂亮槅。拆不动的都打烂了罢。〔正旦唱〕
　　【元和令】他他他把金钉朱户生扭开。虬镂亮槅。尽毁败。〔谢金吾云〕把那柱子就砍拆了。〔正旦唱〕把沉香柱一似拆麻秸。土填平多半街。〔云〕你拆了我们楼也罢了。怎么将这御书牌额都打碎了。〔唱〕怎生的打碎了这牌额。〔谢金吾云〕我便碎了这面牌额。打甚么不紧。你要告。告了我去。〔正旦唱〕难道你有官防无世界。
　　〔谢金吾云〕我奉圣人的命在此。你骂了我就是骂了圣旨一般。你骂圣旨该得何罪。〔正旦唱〕
　　【青哥儿】那厮拆坏了咱家咱家第宅。倒把着大言大言图赖。教我便有口浑身也怎劈划。哎。谁想我到这年衰。值着凶灾。被他推倒当街。跌损形骸。直从鬼门关上孩儿每喳喳的叫回来。他也忒欺人煞。
　　〔谢金吾云〕夫役每今日也拆不了。明日再来拆罢。〔下〕〔正旦云〕嗨。这个那里是谢金吾敢来这里撒泼。明明是王枢密与俺家做对头。故意使他来的。我那六郎孩儿。好个性子。他若知道。怕不跑回家来。一发着他道儿了。老院公你近前来。只今日我修下一封书。你直至瓦桥三关。说与六郎孩儿。若有明白的圣旨。着他下关来。若无明白圣旨。着他休下关来。小心在意者。〔唱〕
　　【赚煞】若不除得那昧心贼。依旧把俺那门楼盖。则除非把俺杨家姓改。他则待赚俺孩儿寻罪责。则今朝将你个都管亲差。这书上已明开。休的胡猜。就儿里关连着大利害。虽则是被那厮抢白。嘱付俺孩儿宁奈。休得要误军机私下禁关来。〔下〕
　　〔音释〕
　　畲音蛇　色音筛　拆钗上声　偌人夜切　垓音该　咍海平声　刻揩上声　音债　揝簪上声　窄斋上声　挝庄瓜切　撅与掘同　霎音杀　贼则平声　摔音洒　虬音求　镂音漏　槅皆上声　秸音皆　额音崖　宅池宰切　划胡乖切　煞音晒
　　第二折
　　〔冲末扮杨六郎领卒子上〕〔杨六郎诗云〕雄镇三关二十秋。番兵不敢犯白沟。父兄为国行忠孝。勅赐清风无佞楼。某姓杨名延景。字彦明。祖贯河东人氏。父亲是金刀教手无敌大总管杨令公。母亲畲太君。所生俺弟兄七个。乃是平定光昭朗景嗣。某居第六。镇守着三关。是那三关。是梁州遂城关。霸州益津关。雄州瓦桥关。此乃三关。某受六使之职。是那六使。边关里外点检使。界河两岸巡绰使。关西五路廉访使。淮浙两场催运使。豳汾二州防御使。河北三十六处救应使。此乃六使之职。尀奈北番韩延寿无礼。自与某交锋。不曾得某半根儿拆箭。我手下有火结义兄弟。自岳胜孟良而下。共总二十四员挂印指挥使。也不是我褒奬他。真个出来的都一个个精通武艺。善晓兵机。冠簪金獬豸。甲挂锦■〈犭唐〉猊。厮琅琅弓上箭。扑刺刺马攒蹄。忘生舍死安邦将。大胆雄心敢战儿。某今日在元帅府升帐。令人。辕门外倘有报紧急军情者。报复咱家知道。〔院公上云〕老汉是杨令公家老院公的便是。因为谢金吾拆毁清风无佞楼。将老夫人推下阶基。跌破了头。老夫人的言语。将着书呈。直至三关见六郎哥哥走一遭去。说话中间。可早来到也。把辕门的。报与元帅得知。有老院公在于门首。〔六郎云〕着他过来。〔卒子云〕着过去。〔院公做见科云〕老汉有紧急事来见你哩。〔六郎云〕院公。你来有何紧急事。〔院公云〕元帅。有老夫人的书呈在此。你是看咱。〔六郎拆书跪读云〕将书来我看。母亲太君寄书与六郎孩儿。今有王枢密令女壻谢金吾。拆毁清风无佞楼。又将老身推下阶基。跌破了我头。好生烦恼。着你知道。虽然如此。边关重地。如无明白圣旨。是必休念老身。私下关来。反堕王枢密奸计。你紧记者。〔作怒科云〕院公。你吃了饭先回拜上太君。好好将息咱。我自有个道理。〔院公云〕老汉不敢久停久住。回老夫人话走一遭去。〔诗云〕传送书呈便转身。路遥不敢避辛勤。愿借顺风吹的去。一日回家见太君。〔下〕〔六郎云〕我如今要私下三关。看母亲去。争奈不敢擅离信地。此恨痛入骨髓。不可不报。待我慢慢寻思一个计策来。令人。紧把着帐门者。〔外扮焦赞上诗云〕镇守三关为好汉。杀的番兵没逃窜。军前阵后敢当先。则我是虎头鱼眼焦光赞。某焦赞是也。适纔巡边回来见哥哥去。令人报复去。道有焦赞下马也。〔卒子做报科云〕喏。报的元帅得知。有焦赞来了也。〔六郎云〕着他过来。〔卒子云〕着过去。〔焦赞做见科云〕哥哥。焦赞巡边无事。特来回话。〔六郎云〕兄弟。既然无事你回去。〔焦赞做出门科云〕您兄弟知道。往常时见我来。便欢天喜地。今日见我来。甚是烦恼。我也不去。我则在这里听他说甚么。〔六郎云〕焦赞去了也。我是再看这书咱。母亲太君寄书与六郎知道。今有王枢密令女壻谢金吾。拆毁了清风无佞楼。又将老身推下阶基。将我头来跌破了。着你知道。〔焦赞云〕原来哥哥有这般烦恼。尀奈王枢密无礼。拆毁了清风无佞楼。又将太君的头都跌破了。比及哥哥要回去。我先到京城。将他一家老小。诛尽杀绝。与哥哥报雠。走一遭去来。可不好也。〔诗云〕虽则是接境西番。险隘处自有巡拦。岳排军紧守营寨我瞒六郎先下三关。〔下〕〔六郎云〕嗨。似此雠恨。何日得报。我要私下三关去。争奈众将无人掌领。此事不好泄漏。若被焦赞知道怎了。则除是这等。令人。与我唤将岳胜孟良来者。〔卒子云〕岳胜孟良安在。〔外扮岳胜上诗云〕赤心一片佐皇朝。日夜巡边不惮劳。随你番兵三百万。着谁当咱岳家刀。某乃双刀岳胜是也。佐于杨景麾下为将。正在演武场中。操练军卒。有哥哥呼唤。不知甚事。须索去走一遭。令人报复去。道有岳胜下马也。〔卒子报科云〕报的元帅得知。有岳胜来了也。〔六郎云〕着他过来。〔卒子云〕着过去。〔岳胜做见科云〕哥哥。唤您兄弟有甚事。〔六郎云〕且一壁有者。〔外扮孟良上诗云〕两军相对堵。三通催战鼓。则我身背火葫芦。肩担蘸金斧。某乃加山孟良是也。佐于杨六郎麾下为指挥使之职。恰纔哥哥呼唤。不知有甚事。须索走一遭去。令人报复去。有孟良下马也。〔卒子做报科云〕报的元帅得知。有孟良来了也。〔六郎云〕着他过来。〔卒子云〕。着过去。〔孟良做见科云〕哥哥。唤您兄弟那厢使用。〔六郎云〕唤您两个来。别无甚事。今有王枢密令他女婿谢金吾。拆了俺杨家府清风无佞楼。将老母推下阶基。跌破了头。我要私下三关。探望母亲走一遭去。岳胜兄弟。你掌领着众将。紧守营寨。堤备番兵。只说某抱病。一时不能即出。众将不许一人跟随。某星夜一人一骑。私下三关看母亲走一遭去。〔诗云〕骤征■〈马宛〉星夜奔还。众将校休离营盘。若不为太君跌坏。我杨景也怎敢的私下三关。〔下〕〔岳胜云〕哥哥去了也。孟家兄弟。我奉哥哥将令。着我紧守营寨。着你整搠军马。巡绰各边。堤备番寇。等哥哥回来。小心在意休违误者。〔孟良云〕哥哥放心。我自理会得。〔岳胜诗云〕元戎早晚便回还。整搠兵戈不暂闲。〔孟良诗云〕但得巡边留我在。番兵谁敢向南看。〔同下〕〔焦赞上云〕自家焦赞。有哥哥私下关来。探望老母。我在这城门外守着。只等他过来呵。我和他说知。这早晚敢待来也。〔六郎上云〕某杨景。瞒着众将。离了三关。到这城门外。再等一等人眼黑些。好进城去。〔做见焦赞科〕〔焦赞云〕哥哥。你那里去。〔六郎云〕兄弟。你那里去。〔焦赞云〕哥哥。我知道多时了。我与哥哥做个护臂。咱同共入城。探母亲去。〔六郎云〕兄弟。既然你知道了。不要大惊小怪的。咱弟兄二人。探望母亲去。兄弟。你平日性子粗糙。此事干击斫头的罪犯。一些儿泄漏不得。只等黄昏时候入城。兄弟跟着我去来。〔同下〕〔正且同七娘子上〕〔正旦云〕尀奈王枢密。好生无礼。拆毁了我家清风无佞楼。老身再三阻当不住。倒将我推下阶基。跌碎了这头。看看至死。老身差院公去说与六郎知道。着他不要回来。只等院公到时。纔见分晓也呵。〔唱〕
　　【南吕一枝花】这两日气的我闷闷的眠。害得我恹恹的卧。把功臣生割舍。纵贼子放乖泼。天理如何。着细作都瞒过。圣人前宠用他。现放着中书省鼎鼐调和。枢密院将边关事领掇。
　　【梁州第七】都是这两赖子调度的军马。你可甚么一管笔判断山河。痛煞煞这几日难挨过。不听的做夜市的炒闹。争地铺的搀夺。经商客旅。买卖无多。往常时这清风楼前后屯合。到今日冷清清只一片空阔。不见了祥云罩碧瓦丹甍。不见了晓日映珠帘绣幙。不见了香雾锁画戟雕戈。那厮敢胡为乱做。把先皇圣旨不怕些儿个。平白地闯出这场祸。送的我倒枕着床没奈何。拆的来做不得存活。
　　〔带云〕孩儿每我待睡些儿。早关上门者。〔杨六郎上云〕某乃杨景是也。入的城来。不见了焦赞。来到府门首。我且轻的击着。开门来。〔七娘子云〕是谁唤门来。〔六郎云〕是您哥哥。〔七娘子云〕我开开这门。原来是六郎哥哥来家了也。〔六郎云〕妹子报与母亲说。您哥哥来了也。〔七娘子云〕我报与母亲去。〔做见科〕〔正旦云〕这早晚谁在门首里。〔七娘子云〕母亲。是六郎哥哥来了也。〔正旦云〕着孩儿进来。〔六郎见旦科。〕〔正旦云〕孩儿也。你这一来是请旨的么。〔六郎云〕母亲。您孩儿一见了书。就恨不得飞到家来看我母亲。怎么还有工夫去请圣旨。是瞒着众将。私自回来的。〔正旦云〕孩儿。你不曾请旨。私下关来。敢不中么。〔唱〕
　　【牧羊关】我急使的人拦当。你慌来家做甚么。你敢跳不出这地网天罗。他则待赚离了边关。罗织你些罪过。〔六郎云〕您孩儿只因谢金吾把母亲的头跌破了来。〔正旦唱〕他他他又不曾将我头跌破。又不曾将我厮揪撮。因拆门楼得了些腤■〈月替〉气。这几日纔较可。
　　〔六郎云〕母亲。待孩儿是看咱。兀的不气杀我也。〔正旦云〕六郎你苏醒者。〔唱〕
　　【骂玉郎】我则见阶直下气倒忙扶坐。我这里慌搂定紧收撮。则听的喝喽喽口内潮涏唾。我与你摇臂膊。揪耳■〈耳朶〉高声和。
　　【感皇恩】呀。叫一声杨景哥哥。直恁的叫不回他。我这里掐人中。七娘子揪头发。一家儿闹喧聒。不争你沉沉不醒。撇下了即世的婆婆。却教俺怎支持。怎发付。怎结末。
　　〔带云〕那王枢密呵。〔唱〕
　　【采茶歌】怕不的平地起干戈。直赶上马嵬坡。〔带云〕倘若有些好歹呵。〔唱〕你可便着谁人搭救宋山河。世不曾来家愁杀我。你也心儿里精细不风魔。
　　〔六郎醒科云〕这父母之雠。几时得报。活活的气杀孩儿也。〔正旦云〕孩儿。我一家儿只靠的你。可便回三关去。不要在这里惹出祸来。〔六郎云〕奉母亲的命。孩儿不敢有违。只今晚便回三关去也。若再有什么紧急事。着八娘子稍书来。报您孩儿知道。〔正旦云〕孩儿。我且问你咱。〔唱〕
　　【哭皇天】那军情事非轻可。不知你曾引的人来也独自个。〔六郎云〕母亲。您孩儿同焦赞兄弟来也。〔正旦云〕焦赞孩儿在那里。着孩儿家里来波。〔六郎云〕入城来不见了也。〔正旦唱〕你道他入城时不见了。因甚的不寻他。他从来有些儿有些儿撒泼。他若是见说拆毁咱楼阁。他若是见说跌损咱肩窝。怕不就掇起他不腾腾那杀人心杀人心如烈火。怎还顾别人的利害。自己的死活。
　　〔六郎云〕那焦赞好个杀人放火的性儿。多咱要做下来了。这也是恶人自有恶人磨哩。〔正旦唱〕
　　【乌夜啼】哎。还说甚恶人自有恶人磨。这都是你自惹的风波。那贼也正掌着威权大。但有搀搓。谁与兜罗。〔带云〕孩儿。你也不要顾他了。你只便回三关上去。免堕贼臣之手。〔六郎云〕母亲。您孩儿便去。〔做别科〕〔正旦云〕孩儿。你且坐着。听上衙更鼓。这早晚几更了。〔六郎云〕是二更过了。〔正旦唱〕听漏沉沉纔勾二更过。意悬悬盼不到来日个。你且暂歇波。权时坐。一来是鞍马上困倦。二来是腹内烦渴。
　　〔云〕早鸡鸣了也。孩儿。你不可久停久住。便索赶早出城。回三关去。小心在意者。〔六郎云〕母亲好将息。您孩儿辞了母亲便去也。〔正旦唱〕
　　【尾声】只等的鸡鸣便去休担阁。儿也你若得飞出城门便是你一命脱。我少不的到圣人前自言破。怕只怕王枢密的刻薄。百般的将你个杨六郎摧挫。儿也你只自逩你的前程顾甚我。〔下〕
　　〔六郎云〕辞过了母亲。须索往三关去也。〔诗云〕夤夜里回到家庭。天未晓又待登程。能尽的忠不尽孝。生忿子苦痛伤情。〔下科〕〔巡军上云〕什么人。兀的不是杨景。快拏住者。执缚定了。见枢密大人去来。〔六郎云〕街坊邻舍。与我母亲前报知。说王枢密拏我杨六郎往法场上去了。母亲。则被你痛杀我也。〔下〕
　　〔音释〕
　　鼐音奈　绰超上声　豳音宾　汾音焚　尀音颇　褒音包　獬音械　豸音寨　■〈犭唐〉音唐　猊音移　髓桑嘴切　窜仓算切　蘸知滥切　■〈马宛〉音冤　搠声卯切　泼音颇　他音拖　掇音朵　夺音多　合音何　阔音颗　罩嘲去声　甍音萌　幙音磨　闯丑禁切　活音和　么眉波切　撮磋上声　腤音庵　■〈月替〉音簪　苏音苏　涎徐煎切　膊波上声　掐音恰　聒音果　末音磨　嵬音韦　阁音何　大音惰　搀初衔切　兜斗平声　渴音可　脱音妥　薄音波　逩本去声　夤音寅
　　第三折
　　〔谢金吾同梅香上〕〔金吾云〕自家谢金吾。从拆了清风无佞楼回来。这几日只管眼跳。常言道眼睛跳。悔气到。难道有甚悔气到的我家里。梅香且安排酒来。等我吃几杯咱。〔焦赞上云〕某焦赞。和六郎哥哥。私下三关。天色已晚。入的城来。便好道君子报冤。且歇三年。只我老焦这一个急性。莫说三年。便是一夜也等不得。尀奈王枢密谢金吾无礼。我打听得这个宅子。便是谢金吾住宅。我先杀了谢金吾满门良贱。然后杀王枢密去。我听上衙更鼓咱。三更前后也。我跳过这墙来。我来到这后花园中。我是听咱。〔梅香云〕这早晚。衙内还在那里■〈口床〉酒。如今也该睡了。我前后执料去咱。〔做叫猫科云〕猫儿猫儿。〔焦赞做见杀梅香科云〕兀那妮子休走。吃我一刀。〔梅香做死科下〕〔焦赞云〕则这个便是谢金吾的卧房。我蹅开门来。〔做杀谢金吾科〕〔焦赞云〕我杀了谢金吾。并家眷一十七口也。我这等去了。不为好汉。我立不更名。坐不改姓。待我割下一幅衣衫。就血泊里蘸着鲜血。写着四句诗在那白粉壁上。〔做写科〕〔诗云〕多来少去关西汉。杀人放火曾经惯。一十七口谁杀来。六郎手下焦光赞。〔云〕你看这诗。恰像朱笔写的。可不写的好。一不做二不休。杀了谢金吾。再杀那王枢密去。跳过那墙来。〔巡军上云〕是什么人。拏住。这不是焦赞。执缚定了。报枢密大人去。〔下〕〔净扮韩延寿领番卒上〕〔韩延寿诗云〕马到旗开处处平。临军对阵辨输赢。掌管番兵都领袖。塞北英雄第一名。某乃番将韩延寿是也。见为都总管大将之职。某手下有雄兵百万。战将千员。长与大宋相持。不能取胜。可是为何。只为南朝有一大将。乃是杨六郎。此人十分英雄。久镇河北之地。使俺番兵不能侵其境界。今奉太后之命。俺这里有一人。乃是贺驴儿。此人深通六番文书。着他到南朝阴为细作。改名王钦若。他若是得志于中原。与俺家做个里合外应。恐怕他贪恋中原富贵。忘俺契丹之恩。去他左脚板下。朱砂刺贺驴儿三字。果然他到的南朝。直做到枢密之职。上马管军。下马管民。好生权势。不想他背义忘恩。更待干罢。我累累的着细作去到南朝见那贺驴儿。至今不见回信。我如今再着一个能干的人。持书一封见他去。书呈已写下了也。兀那小番。你则今日为细作。直至京师。见王枢密去。关口上小心在意。堤备官军。休教杨六郎知道。则今日你便去。〔诗云〕不避风霜道路寒。假妆探马入边关。若能投见王枢密。不得回书莫便还。〔番卒上云〕自家韩延寿帐下小番。奉俺元帅将令。差我往南朝见王枢密去。我来到这半山之中。迷踪失路。不知往那里去。远远的官军来也。我且■〈走朶〉在这里。〔孟良上云〕某孟良是也。远远的一个番军。小校。与我拏住者。兀那番军。你往那里去。从实的说。你若不说。小校拏我那斧来。待我劈下那颗驴头。〔番卒云〕老爷休砍。我死了着那一个送书哩。〔孟良云〕将书来我看。这厮正是细作。则今日与岳胜哥哥说知。将这厮绑缚了。直至京师。见圣人去来。〔下〕〔王枢密上云〕恨小非君子。无毒不丈夫。尀奈杨景无礼。他私下三关。擅离信地。夤夜将谢金吾良贱一十七口。尽行杀坏。我巳曾着人拏住杨景焦赞两个。正是飞蛾投火。不怕他不死在手里。但那杨景是一个郡马。怎好就是这等自做主张。将他只一刀哈喇了。倘或他郡主入朝。来称寃叫屈。可不我倒要与他打官司。如今朦胧奏过圣人。将他两个押赴市曹杀坏了。以绝后患。我就自做监斩官。来到这角头上闹市中。左右那里。唤刽子手。将那两个贼犯绑将过来。〔刽子拏杨景焦赞上〕〔刽子云〕行动些。时辰到了。〔六郎云〕兄弟。你送了我也。〔王枢密云〕兀那杨景焦赞。你擅离信地。私下三关。无故杀坏谢金吾一门十七口良贱。你知罪么。〔六郎云〕着谁人救我咱。〔王枢密云〕刀斧手。到午时三刻。疾忙下手者。〔刽子云〕理会的。〔正旦扮皇姑领杂当上〕〔正旦诗云〕朝登黄金殿。暮宿宰臣家。饥餐御厨饭。渴饮翰林茶。老身长国姑是也。今因我女壻杨六郎。不合擅离信地。私下禁关。带领了焦赞到京。杀坏了谢金吾一十七口家属。王枢密在圣人前朦胧奏过。建起法场。他亲为监斩官。眼见两个孩儿。没那活的人也。老身不免领着手下几个亲随。劫法场走一遭去也呵。〔唱〕
　　【越调斗鹌鹑】我看那赴法的孩儿。则待搭救俺女壻。今日个郡马当刑。畅好是君皇下的。臣宰每不劝谏留人。直等到午时三刻。听的那一声叫下手只。可不道一将难求。千军易得。
　　【紫花儿序】諕的我急煎煎心如刀搅。痛杀杀腹若锥剜。扑簌簌泪似扒推。〔王枢密云〕刀斧手且住者。不知是那个皇亲国戚来了也。等他过去了。纔好杀人那。〔正旦做见王枢密云〕我道是谁。原来是杨六郎丈母长国姑。我若是尊敬他。必然要我留人。再奏天子。可不那杨六郎一定饶了。我则把法度利害与他说。怕做什么。我是东厅枢密使。他又不敢惹我。〔做施礼科云〕国姑到此有什么事。〔正旦云〕我无事也不来。〔唱〕送长休饭着俺这女壻再休思想。永别酒和俺这女壻从此分离。〔王枢密云〕这的是圣旨哩。〔正旦唱〕谁敢把圣旨轻违。〔王枢密云〕国姑。良吏不管月局。贵人不踏崄地。这个所在。便不来也罢。〔正旦唱〕这杀场上不关亲因何来到这里。〔王枢密云〕是是是是杀场上。国姑且请回咱。〔正旦唱〕他两三番把咱支对。你怎么信口胡喷。抢白的我脸上无皮。
　　〔王枢密云〕哎。我王枢密几曾抢白来也。只是好劝你。这法场上不是国姑来处。想那杨家父子。有甚么功劳。〔正旦云〕你那里知道。他家没的功劳。倒是你有功劳来。〔唱〕
　　【金蕉叶】则这满京城百姓每尽知。你与俺大宋朝出甚么气力。提起他父子每端的痛悲。一辈辈于家为国。
　　〔王枢密云〕杨景便也罢。想他父亲杨业。没本事死了阵上。这也是有功劳的。〔正旦唱〕
　　【寨儿令】他他他也则为俺赵社稷。甘心儿撞倒在李陵碑。便死也不将他名节毁。他也曾斩将搴旗。耀武扬威。普天下那一个不识的他是杨无敌。
　　〔王枢密云〕想他哥哥杨五郎。削发为僧。这等怕死。也是有功劳的。〔正旦唱〕
　　【幺篇】你道是杨和尚破天阵吃了些亏。却不道救铜台是靠着伊谁。他兄弟在沙场上苦战争。刀尖上博功绩。怎怎怎着他云阳市。赴这个好筵席。
　　〔王枢密云〕事做到这里。怕他怎么。我是东厅枢密使。他也不敢惹我。国姑。据杨景犯下的罪名。叫做一人造反。九族遭诛。国姑你倒要来救那罪人。敢是你女娘家不曾看王法哩。〔正旦云〕我这两个孩儿。当日有功。今日有罪。也合将功折罪。王枢密。你则是看我国姑面上。将两个孩儿饶过者。〔王枢密云〕这国姑好会做大也。我要杀的人。只说看国姑的面皮。我的面皮可着狗吃了。〔正旦云〕你骂谁哩。你饶便饶。不饶便罢。你怎生骂我。〔王枢密云〕我歹杀波是东厅枢密使。〔正旦云〕你便做着东厅枢密使来。想你当初不得志时。提着个灰罐儿。卖诗写状。那早晚也是东厅枢密使来。〔王枢密云〕这个国姑。越饶着越逞。道我不得志时。提着个灰罐儿。卖诗写状。你家父祖。当初不得志时。游关西五路。也曾挺着脖子。拽伞车儿来。〔正旦云〕这厮好无礼。也〔唱〕
　　【鬼三台】百姓每都听得。王枢密这奸贼。敢和咱斗嘴。直恁般无上下失尊卑。我如今问你。问你个骂皇亲的罪过该甚的。〔王枢密云〕我骂了一个老婆子。有甚的罪过。〔正旦唱〕可是你掌朝纲的王法也不识。常言道莫说他人。先输了自己。
　　〔王枢密云〕我是东厅枢密使。你也不该毁骂大臣么。〔正旦云〕是我骂来。是我骂来。〔唱〕
　　【调笑令】你道是。枢密骂不的。是我骂你这改姓更名漏面贼。萧太后使你为奸细。几年间将帝主明欺。〔带云〕你道我不知道你哩。〔唱〕则那贺驴儿小名须是你。〔王枢密云〕那里是甚么贺驴儿。我是王钦若。〔正旦云〕噤声。那壁姓贺。这壁姓王。〔唱〕可不的山河易改。本姓难移。
　　〔云〕你这贼可知道我家奉的圣旨么。觑一觑剜了眼睛。指一指刴了手腕。〔唱〕
　　【雪里梅】剜眼睛便挑剔。刴手足自收拾。〔云〕俺府里的亲随那里。〔唱〕你与我扭开了长枷。将六郎扶起。唤左右快疾。
　　〔做放杨景焦赞王枢密夺正旦打科〕〔六郎云〕母亲休打他。则怕不中么。〔正旦唱〕
　　【秃厮儿】不恁的如何救你。不打死不算忠直。我今番下手也则是迟。我和你厮扯定。入宫闱去见官里。
　　〔王枢密云〕我是东厅枢密使。国家大臣。你怎的我。〔正旦唱〕
　　【圣药王】遮莫你有势力。有职位。到底是我天朝部下泼奴婢。我可也不怕你。不惧你。我须是天潢支派没猜疑。来来来我敢和你做头抵。
　　〔王枢密云〕我那里认的你这国姑。你先皇潜龙时。贩油伞游关西五路。都不曾有偌多亲眷。今日这个也亲。那个也亲。你家姓柴。官里姓赵。胡姑姑假姨姨。可是甚么亲眷。〔正旦云〕兀那厮。你听着。我是太祖皇帝的妹妹。太宗皇帝的姐姐。真宗皇帝的姑姑。柴驸马的浑家。杜太后的闺女。柴世宗皇帝的媳妇。你偏不认的我。〔唱〕
　　【麻郎儿】俺柴家托孤让位。俺赵家受禅登基。这都是一门亲戚。须不比重山认义。
　　【幺篇】俺大哥开天立极。俺二哥继体垂衣。今皇帝是俺嫡堂叔侄。先皇帝是俺同胞的那姊妹。
　　【庆元贞】俺本是深宫内苑帝王姬。如今在琼楼朱邸做贵臣妻。家藏着丹书铁券有光辉。你这贼不知。那个知。怎将俺做的胡姑姑也假姨姨。
　　〔王枢密云〕你为杨六郎。只管骂我。杨景私下三关。焦赞擅杀谢金吾一十七口。合该诛杀。你怎敢劫了法场。我结纽了你见圣人去来。〔正旦云〕兀那两街百姓都听者。他在这法场上。骂了我也罢。只到朝中。剥了他朝靴。看他脚底板上。刺着两行朱砂字道。贺驴儿宁反南朝。不背北番。这难道是我妆诬他的。〔唱〕
　　【收尾】则他这贺驴儿小名怎许长瞒眛。现放着脚板上两行儿朱砂字迹。到来日我一星星奏与君王。不到得轻轻的索放了你。〔下〕
　　〔王枢密云〕嗨。我欲杀坏了杨六郎焦赞两人。剪草除根。谁想被国姑劫了法场。放了这两个。似此怎了。只除先去奏过圣人。少不的连这国姑也断送我老王手里。〔诗云〕可奈泼婆娘。公然劫法场。我今须面圣。先下手为强。〔下〕
　　〔音释〕
　　■〈口床〉音床　塞音赛　角音皎　的音底　刻康美切　只张耻切　得当美切　諕音夏　剜碗去声　崄与险同　喷平声　力音利　国音鬼　稷将洗切　敌丁离切　博巴毛切　席星西切　识伤以切　剔音体　拾绳知切　疾精妻切　直征移切　潢音黄　禅音善　侄征移切　姊音子　迹将洗切
　　第四折
　　〔殿头官领校尉上云〕下官殿头官是也。今因杨景焦赞。私下三关。擅杀谢金吾。圣人命王枢密监斩二人。可怎生不见回话。令人。朝门外觑者。若来时报俺知道。〔王枢密上云〕自家王枢密。奉圣人的命。亲为监斩官。建起法场。杀那杨景焦赞两个。不想长国姑劫了法场。我今不敢隐讳。去见圣人。奏知此事。早已来到朝门内了也。〔做见科云〕大人可怜见。长国姑欺负杀我也。他又劫了法场。毁了圣旨。大人须与我转奏者。〔殿头官云〕既然这等。下官即当替你转达天听。不须烦恼。〔正旦同杨景焦赞上云〕这厮每好无礼也呵。〔唱〕
　　【双调新水令】我须是真宗皇帝老姑姑。这贼呵谁根前你来我去。将皇亲厮毁谤。将大将厮亏图。我和你直叩青蒲。拣着那爱处做。
　　〔正旦同杨景焦赞见科〕〔殿头官云〕长国姑。你怎么殴打王枢密。于礼不合么。〔正旦云〕大人听我说一徧波。〔殿头官云〕你是说我听咱。〔正旦唱〕
　　【甜水令】只见那孩儿每闹闹嚷嚷。聒聒焦焦。簇捧着法场前去。〔殿头官云〕这法场上。你也不该去么。〔正旦云〕我是他亲丈母。怎不要去送碗长休饭。递杯儿永别酒那。〔唱〕我须是割不断的紧亲属。因此上熬一片痛苦心肠。忍一点凄惶眼泪。陪一句哀求言语。做杀卑伏。
　　〔殿头官云〕长国姑。你为女壻的情分。这般伏低做小。那王枢密却怎么。〔正旦唱〕
　　【折桂令】那一个王枢密气昂昂腆着胸脯。纳胯妆幺。使尽些官府。他道我两家同坐。一人造反。九族全除。〔带云〕大人那王枢密骂我来。〔殿头官云〕你是长国姑。他怎生的骂来。〔正旦云〕他骂俺先皇曾游关西五路。挺着脖子。拽伞车儿哩。〔唱〕他不合毁骂俺先皇上祖。也曾的把马推车。那厮不识亲疎。不辨贤愚。一刬的残害忠良。抵多少指斥銮舆。
　　〔殿头官云〕杨景擅离信地。私下三关。焦赞杀死谢金吾家一十七口。都是他自犯出来罪过。须不是王枢密屈陷他的。〔正旦唱〕
　　【乔牌儿】便不合离边关到帝都。便不合将谢家十七口一时屠。则俺个官家怎不看功劳簿。纵有那弥天罪也准赎。
　　〔殿头官云〕长国姑。你说将功折罪也是。只可惜来迟了。被王枢密先奏过圣人。说你劫了法场。毁了诏书。殴辱大臣。龙颜大怒着哩。〔正旦唱〕
　　【水仙子】哎。他道俺劫法场擅放了御囚徒。又道俺恃皇亲毁诏书。又道俺殴大臣激的天颜怒。〔殿头官云〕长国姑。你也枉做一场。那杨景焦赞。到底饶不得这死罪哩。〔正旦唱〕要鸣寃何处所。可不的屈杀无辜。既然是饶不的那孩儿命。我也更何颜号国姑。拚纳下这雪白头颅。
　　〔做撞头科〕〔殿头官云〕住住住。待我与你再奏官里。不要这等做性命着。〔孟良拏番卒上云〕自家孟良。早来到朝门之外。令人。报复去。道孟良到来。有紧急军情事。〔校尉报科云〕喏。报的大人得知。有孟良在于门外。〔殿头官云〕着他过来。〔校尉云〕着过去。〔孟良做见科云〕报的大人得知。孟良拏得一个番军。他说是韩延寿的细作。稍书一封。送与王枢密的。我拏将来。要面见圣人。当朝勘问。烦大人即便转达。〔殿头官云〕拏过那厮来。〔番子见跪科云〕我是韩延寿差的。单要见王枢密来。〔殿头官云〕这等。显见的王枢密果有反叛之心。令人拏下王枢密者。〔校尉拏王枢密验科报云〕左脚板上。委实有贺驴儿三字。〔正旦云〕大人你纔不说来。〔殿头官云〕我说甚么来。〔正旦唱〕
　　【侧砖儿】你道我平白地把得人把得人来加凌辱。这公事眼看虚实定何如。撇起个瓦儿在半空里怎住。须不是我皇姑的厮赃诬。
　　【竹枝歌】你道他久在天朝不负初。你道我妄指他做番臣无证处。可怎生搜出那纸文书。反叛的是王枢密。细作是谢金吾。这两个无徒。今日里合天诛。
　　〔殿头官云〕奉圣人的命。长国姑以下。都向阙跪者。听我下断。〔词云〕此桩事久屈无伸。到今日纔得明分。谢金吾假传圣语。背地里嫉妬元勋。清风楼三朝勅建。拆毁做一片灰尘。更无端行凶逞势。跌损了畲太夫人。倚恃着东厅枢密。他本是叛国奸臣。通反书一时败露。枉十年金紫荣身。上木驴凌迟碎剐。显见的王法无亲。杨六郎合门忠孝。焦光赞侠气超羣。皆是我天朝名将。加服色并赐麒麟。长国姑除邪去害。保忠良重镇关津。也论功增封食邑。共皇家岁古长春。〔众谢恩科〕〔正旦唱〕
　　【清江引】谢得当今圣明主。不受奸臣误。把清风楼重建一层来。着杨六郎元镇三关去。直把宋江山扶持到万万古。
　　〔音释〕
　　属绳朱切　伏房夫切　腆他典切　刬音产　赎绳朱切　殴讴上声　辜音姑　辱如去声　剐音寡　侠音协
　　题目　杨六使私下瓦桥关　
　　正名　谢金吾诈拆清风府
　　谢金吾诈拆清风府杂剧终

《元曲选》　杨氏女杀狗劝夫杂剧　（明）臧晋叔 编
　　杨氏女杀狗劝夫杂剧　　（元）无名氏 撰
　　●杨氏女杀狗劝夫杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　孙虫儿挺身认罪　正名　杨氏女杀狗劝夫 
　　楔子
　　〔冲末扮孙大同旦杨氏梅香保儿上云〕小生姓孙名荣。字孝先。祖居南京人氏。在土街背后居住。浑家杨氏。还有一个小兄弟。叫做孙虫儿。虽然是我的亲手足。争奈我眼里偏生见不得他。今日是小生的生辰之日。大嫂。你与我卧羊宰猪。做下筵席。别的亲眷可都阻了。则有我那两个至交柳隆卿胡子转。去请他来陪我吃一杯儿寿酒。大嫂。你门首觑者。他两个这早晚敢待来也。〔旦云〕员外也。你把共乳同胞亲兄弟孙二不礼。却信着这两个光棍。搬坏了俺一家儿也。〔二净扮柳隆卿胡子转上〕〔柳诗云〕不做营生则调嘴。拐骗东西若流水。除了孙大这糟头。再没第二个人家肯做美。小子柳隆卿。这个兄弟叫做胡子转。今日是孙员外的生日。俺两个无钱。去问槽房里赊得半瓶酒儿。又不满。俺着上些水。到那里则推拜。将酒瓶踢倒了。若员外教俺买酒去。俺就去赊了来。算下的酒钱。少不的是员外还他。俺两个落得吃他的酒。使他的钱。〔胡云〕哥说的是。我只依你便了。〔柳见旦科云〕嫂嫂。哥哥有么。俺兄弟两个将一瓶儿酒来。与哥哥上寿哩。〔旦云〕下次小的每。接了两个小叔羊者。〔孙大云〕大嫂。兄弟每无钱。那里得这羊酒来。请他里面坐。〔柳胡见科云〕恭喜哥哥华诞。俺两个无什么礼物将敬。只一瓶儿淡酒。与哥哥一滴。添寿一岁。哥哥休怪。〔孙大云〕兄弟。滴水难消。休道是兄弟将酒来。你则这般空来。也是你兄弟的情分。将酒来。我与兄弟开怀畅饮一场。〔做拜踢倒酒缾科柳云〕呀。刚只得这一缾儿酒。又踢翻了。如何是好。〔胡云〕待兄弟再去买来〔孙大云〕不要去买。我家里有的是好酒。大嫂。将酒来。〔柳云〕既然哥哥有酒。我们借花献佛。与哥哥上寿咱。〔送酒科〕〔旦云〕这两个来了。怎的不见小叔叔来。〔正末扮孙二上云〕小生孙华。小字虫儿的便是。自小父母早亡。我向住在哥哥嫂嫂家里。俺嫂嫂大贤会。则有俺哥哥孙大。信着两个逆子的言语。赶我在城南破瓦窑中居止。俺哥哥见俺。不是打便是骂。今日是俺哥哥生日。俺虫儿无什么对象将去与哥哥祝寿。只去拜哥哥嫂嫂两拜。也不失人间的道理。可早来到门首也。〔见旦科云〕嫂嫂。〔旦云〕小叔叔你来了也。两个光棍来了一日。怎不见你来。〔正末入见科〕〔柳胡云〕孙二来了也。接了羊者。〔孙大云〕孙二。你与我做生日。你将的羊酒来。〔正末云〕你知兄弟贫寒度日。那里得这羊酒来。只是拜哥哥嫂嫂两拜。也见兄弟的意思。〔孙大云〕我少你那两拜哩。你拜了我。我就饱了。我就醉了。我也领你的盛情。你那里是与我做生日。明明是赶嘴来。〔打正末科〕〔正末云〕兄弟不曾敢说甚么。你打我怎的。〔孙大云〕我不打你别的。我打你个游手好闲。不务生理的弟子孩儿。〔正末云〕哥哥。你打您兄弟。可也上有天哩。〔唱〕
　　【仙吕赏花时】知他是谁好游闲谁不良。谁起风波谁要强。瞒不过邻里众街坊。〔孙大云〕你是我的兄弟。你敢妆幺放党。不伏我打哩。〔正末唱〕俺哥哥道我妆幺放党。平白地揣与个罪名当。
　　【幺篇】这的是自有傍人说短长。铜斗个家私你独自掌。咱须是一父母又不是两爷娘。〔云〕虫儿打街上过来。众人都道孙大郎与孙二似一个印合脱下来的。〔柳胡云〕这厮胡说。你和俺哥哥一个印合儿里脱下来的。怎么你这般穷好嘴脸。〔正末唱〕怕不一般的俺模样。哥哥比兄弟多一片家狠心肠。〔下〕
　　〔孙大云〕你两个兄弟少罪。〔柳胡做醉科云〕俺两个定害哥哥。改日再谢。〔下〕〔旦云〕员外。明日是清明节令。俺收拾下祭礼。请小叔叔一同上坟去咱。〔同孙大下〕
　　〔音释〕
　　分去声　思去声
　　第一折
　　〔柳胡上诗云〕昨日庆生辰。今朝请上坟。随他好兄弟。争似眼前人。今日孙员外请咱两个上坟。须索去走一遭。〔做与孙大遇见科〕〔孙大云〕你两个兄弟来了也。〔做摆祭礼科〕〔柳胡云〕你的祖宗就是我的祖宗。我们一齐拜。〔做同拜科〕〔孙大云〕咱祭过了祖宗也。两个兄弟把盏破盘。〔饮酒科〕〔旦云〕我员外好是执迷也。将亲兄弟教他另住。受着饥寒。今日上坟。也不等他一等。被这两个光棍搬弄。连祖宗在地下也是不安的。兀的不又吃醉了也。我这里看波。可怎生不见孙二来。〔正末上云〕小生孙虫儿。将着这一分纸。一缾儿酒。今日是一百五日清明节令。上坟去咱。可早来到坟前也。〔放下酒科云〕俺烧一陌纸与祖宗。愿你都好处托生去咱。古人有云。生事之以礼。死葬之以礼。祭之以礼。我孙虫儿贫难。备不得什么祭礼。只是这一缾儿酒。兀的不穷杀孙虫儿也。〔唱〕
　　【仙吕点绛唇】从亡化了双亲。便思营运。寻资本。怎得分文。落可便刮土儿收拾尽。
　　【混江龙】莫不是姓孙的无分。却将这精银响钞与了别人。教兄弟有家难逩。无处栖身。把我赶在破瓦窑中捱冻馁。教人道披着蒲席说家门。也不是我特故的把哥哥来恨。他他他不思忖一爷娘骨肉。却和我做日月参辰。
　　〔旦云〕小叔叔。你上坟哩。〔正末云〕嫂嫂少罪。〔旦云〕你哥哥上坟。在这里等了你多时。不见你来。先自祭祀了也。你怎生来的这等迟。〔正末云〕嫂嫂。自从前日与哥哥做生日来。不知甚的意思。打了我这一顿。我因此不敢见哥哥去。又害怕打哩。〔旦云〕小叔叔。不妨事。等着你哩。你过去吃几锺酒。身上寒冷哩。〔正末云〕这等我过去。〔做见科〕〔孙大云〕这个村厮又来了。〔正末唱〕
　　【油葫芦】他骂道孙二穷厮煞是村。便待要赶出门。则着我自敦自逊自伤神。现如今爹爹妳妳都亡尽。但愿得哥哥嫂嫂休嗔忿。为甚么单骂着我。你敢是错怨了人。〔孙大云〕我和你有什么情分。你来见我。〔正末唱〕既是哥哥与兄弟无情分。却怎生等我上新坟。
　　〔孙大云〕我正等你来打哩。〔正末唱〕
　　【天下乐】哎。俺亲的元来则是亲。〔云〕嫂嫂。我不过去也。则怕哥哥打我。〔唱〕我为甚么抽也波身却倒褪。其实当不过那百般的心性狠。谁想他赤的金。白的银。但得俺哥哥欢喜呵便是十万分。
　　〔孙大云〕你来这里做甚么。〔正末云〕你兄弟上坟来。〔孙大云〕俺家坟里有你这等人。我和你甚么亲你来上坟。〔正末唱〕
　　【那咤令】哥哥道是不亲。我须是姓孙。哥哥道是不亲。孙虫儿上坟。哥哥道是不亲。这两个是甚人。〔孙大云〕这两个是我死生交的兄弟也比你。〔正末唱〕哥哥你自忖量。你自评论。您直恁般爱富嫌贫。
　　〔孙大云〕你这一万年不得长进的人。〔柳胡云〕哥哥。这等人不长进。则待馋处着嘴。懒处着身。不捻了他去。待做甚么。〔孙大云〕小的每。捻这厮出去。兄弟每把盏则管吃酒。不要采他。〔正末云〕你看他两个贼子帮着俺哥哥吃酒。好不快活也。〔唱〕
　　【鹊踏枝】他两个把盏儿吞。直吃的醉醺醺。〔孙大云〕兄弟。好酒也。〔柳胡云〕好酒。您兄弟都吃醉了也。〔正末唱〕吃的来东倒西歪。尽盘将军。〔柳胡做使酒科云〕孙二。我尽盘将军。是吃你的。没廉耻穷叫化弟子孩儿。今日俺家员外上坟。特特请我两个来。这所在只有我坐处。可有你站处。要你管我。〔正末云〕这里正是你家的。〔唱〕今日个到坟堂中来厮认。是你什么娘祖代宗亲。
　　〔柳胡云〕这泼赖无礼。你那里是骂俺。哥哥。你看孙二见俺这里吃酒。他骂你吃你娘祖代宗亲哩。〔孙大云〕谁骂我来。〔柳胡云〕是孙二骂你来。〔孙大怒科云〕孙二。你好也。俺祖代宗亲。是你什么哩。〔做打正末科〕〔正末云〕你休信他每说话。兄弟怎敢骂哥哥来。〔唱〕
　　【寄生草】哥哥。我又不是庶出逃生子。须是你同胞共乳亲。俺哥哥出门来宾客相随趁。俺哥哥还家来侍女忙扶进。你兄弟破窑中忍冷躭愁闷。俺哥哥富家山野有人瞅。你兄弟贫居闹市无人问。
　　〔孙大云〕我酒醉了也。有我两个兄弟扶的我家去。你这穷厮还敢无礼。你坟上来。拷折你两肷骨。到我家里来。我打你二百棍。〔柳胡云〕如何。这所在那里有你来。〔正末唱〕
　　【金盏儿】我坟前去那场恨。还家去怒生嗔只待要各支支拷二百粗荆棍。咬牙根做出那恶精神。我待坟前去要敲折我两肷骨。还家去又要打断我脊梁觔。天那。我正是成人不自在。自在不成人。
　　〔云〕哥哥将兄弟不认。信着两个贼子。打了我这一顿。我不敢到坟上添土去。我则往坟外拜一拜罢。祖宗少怪。孙虫儿无甚。只烧的一陌儿纸。一缾儿酒。祭奠祖宗咱。〔做拜科唱〕
　　【后庭花】这村醪酒刚半盆。纸钱儿值几文。不是我将父母相拖逗。也是你歹孩儿穷孝顺。〔孙大云〕兄弟每慢慢的把盏者。将羊背子来做按酒快活吃。〔柳胡云〕快些碎羊背子。来吃。来吃。〔正末唱〕他那厢吃的醉醺醺。我这里嘴卢都暗喑的纳闷。哎。孙虫儿来上坟。几番家桃李春。他那厢笑呷呷倒玉樽。我这里哭啼啼谁动问。
　　【青歌儿】天那。你于人有那般那般慈悯。偏生我是这般这般时运。俺哥哥白马红缨衫色新。俺哥哥眼内无珍。看的我做各姓他人。动不动棍棒临身。直着我有口难分。进退无门。只落的袖稍儿偷揾住俺这悲悲切切泪纷纷。这的是谁生分。
　　【柳叶儿】难道我孙虫儿与他来不亲不近。见一阵旋风儿绕定荒坟。来时节旋的慢去时节旋的紧。为甚么小的儿多贫困。大的儿有金银。爹爹妳妳阿。你可怎生来做的个一视同仁。
　　〔孙大云〕兄弟。你去看孙二坟外做什么哩。〔柳胡云〕哥哥。俺两个看去来。〔做看科云〕哥哥。孙二在坟外绞七个纸人儿。埋在土里。咒你早死了。这家私都是他的。〔孙大怒科云〕这厮无礼。〔做打科云〕我今日吃的酒淹衫袖湿。花压帽檐低。随你随你。只休上我门来。〔旦云〕员外醉了也。〔柳胡扶科旦随下〕〔正末云〕俺哥哥去了也。我到坟上辞别了俺爷娘还归我那破瓦窑中去。哥哥。你这着两个帮闲的贼。打我这几顿。哥哥。由你打我。我则是好心肠待你。〔唱〕
　　【赚煞】你便骂我一千场。便拷我三十顿。我则索狼吃幞头心儿自忍。若不是死了俺娘亲和父亲。这家私和你疋半停分。豹子的孟尝君。畅好是食客填门。可怎生把亲兄弟如同陌路人。哥哥。你有金有银。闪的我无投倈无逩。则向这破窑中和月待黄昏。〔下〕
　　〔音释〕
　　拾绳知切　别邦耶切　褪吞去声　长音掌　瞅音揪　恶音袄　喑音音　旋去声　阿何哥切　倈梨靴切
　　第二折
　　〔孙大同柳胡上云〕昨日上坟处多吃了几锺酒。不自在。两个兄弟。咱今日往谢家楼上。再置酒席与我酘一酘去来。〔做上楼科〕〔柳胡云〕哥哥。咱三人结义做兄弟。似刘关张一般。只愿同日死。不愿同日生。兄弟有难哥哥救。哥哥有难兄弟救。做一个死生文书。〔孙大云〕两个兄弟说的是。〔做饮醉下楼柳胡扶孙大睡倒科〕〔柳胡云〕这是街上。不是你的床铺。怎么就睡倒了。哥哥。你听得禁钟响哩。你还家去来。〔孙大做不醒科〕〔柳胡云〕这等好睡。再叫也叫不醒。可又遇着个不知趣的天。下起大雪来。我每身上寒冷。陪他到几时回去。如今起更一会了。巡军这早晚敢出来也。他是个富汉。便拏住他。只使得些钱罢了。怕甚的。咱两个是个穷汉。若拿住呵。可不干打死了。不如撇下他还家去来。〔做摸科云〕呀。哥哥靴■〈革勾〉里有五锭钞哩。常言道见物不取。失之千里。这明明是天赐我两个横财。不取了他的。倒把别人取了去。〔做取科云〕便冻杀了你。也不干我事。〔下〕〔正末上云〕好大雪也。孙虫儿往街上题笔。觅几文钱去来。如今天色已晚。我还窑中去咱。〔唱〕
　　【正宫端正好】黑黯黯冻云垂。疏剌剌寒风起。徧长空六出花飞。不停闲雪儿紧风儿急。这场冷着我无存济。
　　【滚绣球】有那等富汉每。他道是压瘴气。下的是国家祥瑞。怎知俺穷汉每少食无衣。我则见满天里飞磨旗。半空里下炮石。俺须是死无个葬身之地。只落的抱双肩紧把头低。我如今冒他大雪窑中去。抵多少袖得春风马上归。冻的我脚步儿难移。
　　〔云〕嗨。那富汉每下着雪他倒欢喜。却不知俺穷汉每好苦楚也。〔唱〕
　　【倘秀才】有等人道宜扫雪烹茶在读书舍里。又道是宜羊羔烂醉在销金帐底。不知他陶学士风流可也胜如党太尉。谁说起。寒江上一蓑归。那渔翁的冻馁。
　　〔云〕好大雪也。我想古来贫儒。也多有受苦的。〔唱〕
　　【滚绣球】似这雪呵教买臣懒负薪。似这雪呵教韩信怎乞食。似这雪呵郑孔目怎生迭配。晋孙康难点检书集。似这雪呵韩退之蓝关外马不前。孟浩然霸陵桥驴怎骑。似这雪呵教冻苏秦走投无计。王子猷也索访戴空回。似这雪呵汉袁安高眠竟日柴门闭。吕蒙正拨尽寒垆一夜灰。教穷汉每不死何为。
　　〔云〕这雪下的越紧了也。我待往大街上去呵。风大雪紧。身上无衣难行。我打这背巷里去。也略避些风雪。〔做绊倒科云〕这街上倘着的是什么对象。又不是个包袱。元来是一个醉汉。兀那君子。你也少饮些。怕做什么。我欲待要去。这厮又一把拏住我右腿。怎么好。待我低头试看咱。〔惊科云〕呀。却元来是我哥哥酒醉了。你卧倒在这里。眼见的和这两个贼弟子的孩儿一处吃酒来。他两个去了。将你撇在这里。好朋友也。〔诗云〕君子结交不为财。小人结交专为嘴。如今撇你雪堆中。还只信他无后悔。〔唱〕
　　【呆骨朵】见哥哥迎着风冒着雪倒在当街睡。我只怕钟声尽被那巡夜的凌逼。虽然是背巷里悄促促没个行人。只怕雪地里冷冰冰冻坏了你。为甚么这头巾上泥来污。〔云〕哥哥。你上坟处也曾说来。〔唱〕却不道花压帽檐低。满身上雪渐消。〔云〕哥哥。你可又说来。〔唱〕这的是酒淹衫袖湿。
　　〔云〕这两个好无礼也。你那一身穿的吃的。都是俺孙员外的。今日哥哥吃的醉了。你丢了他。结下得这两个好兄弟也。〔唱〕
　　【倘秀才】自古道胶漆的雷陈也不似你这般合意。鸡黍的范张也不似你这般为嘴。你两个若没俺哥哥怕不饿杀你这颓。你两个。撮捧着吃的醉如泥。却撇他在这里。
　　〔云〕你这两个贼子。每日帮着俺哥哥吃酒做好汉哩。〔唱〕
　　【滚绣球】你妆了幺落了钱。你吃了酒噇了食。〔带云〕好也呵。〔唱〕哥哥也是他养军千日。俺孙员外不枉了结义这等精贼。你便十分的觑当他。他可有一分儿知重你。这的是使钱的伶俐。哥哥也在上坟处数遍家曾题。兀的般满身风雪■〈弯〉跧卧。可不道一部笙歌出入随。抵多少水尽也鹅飞。
　　〔云〕我待扶起俺哥哥来。他又是打我。若不扶起来。冻死俺哥哥怎好。罢。我也怕不的打。我则背俺哥哥家去。〔做背科云〕可早来到也。〔叫门旦同梅香上〕〔开见科云〕小叔叔。你与哥哥商和了也。这谁劝你来。〔旦扶孙大睡科云〕你怎生背将你哥哥来。〔正末云〕嫂嫂。我还窑中去。在这土街背后经过。绊了我一交。我道是什么。却是哥哥倒在大雪里睡着。两个贼子撇下去了。孙二想着共乳同胞的兄弟情分。恐怕街上冻死了。我只得背将家来。嫂嫂。哥哥睡着了也。嫂嫂安置。我回去也。〔旦云〕生受你。身上寒冷。吃些酒饭还家去。〔正末云〕嫂嫂。则怕哥哥觉来又打我。〔旦云〕你放心。你哥哥直睡到红日三竿还未起哩。〔正末云〕嫂嫂。假如哥哥觉来。怎生好那。〔旦云〕他觉来我自支持他。包你没事。〔正末云〕哥哥性子不好。要打着你如何。〔旦云〕我也不是个善的。怕他怎么。保儿。快将面来与小叔叔吃。〔正末做吃面科〕〔唱〕
　　【货郎儿】他道俺哥哥十分家沉醉。且吃些儿热汤热水。俺哥哥直睡到红日三竿未起。可怎生近新来偏恁觉来疾。〔孙大做醒科云〕好睡也。〔正末唱〕他酩子里纽回胭颈。没揣的转过身体。
　　〔云〕嫂嫂。俺哥哥觉来了也。〔旦云〕小叔叔由他。不要害怕。〔正末唱〕
　　【脱布衫】我坐则坐战兢兢的。〔孙大做起科云〕是甚么人吃我面哩。〔正末唱〕他醉则醉气丕丕的我这里低着头沉吟了半晌。他那里不转睛矁了我一会。
　　【太平令】吃的是亲嫂嫂的酒食更过如吕太后的筵席。〔云〕嫂嫂。哥哥觉来了也。你说一句儿。〔旦云〕我且不说。看他怎的。〔正末唱〕嫂嫂。俺哥哥觉来你支持。我也不是个善的。諕的我一个脸描不的画不的。一双筯拿不的放不的。一口面吐不的咽不的。我便有万口舌头教我说个甚的。
　　〔孙大云〕兀那吃面的是谁〔旦云〕是孙二叔叔。你大雪里冻倒在街上。那两个贼子撇下你去了。不是叔叔背将来。那里有你这性命哩。〔孙大云〕我记得靴■〈革勾〉里剩下五锭钞来。我看咱。呀。怎么不见了。孙二。你那里是背我。明明要乘醉偷我这钞来。〔正末云〕哥哥大雪里睡着。孙二恐怕冻坏了你。背将家来。我不知哥哥有钞。怎么偷得。〔旦云〕多敢是那两个贼子拿去了。〔孙大云〕大嫂。你胡说。我这两个兄弟都是有仁有义的。他怎生拿的去。断然是这孙二穷厮也。〔正末唱〕
　　【伴读书】白茫茫雪迷了人踪迹。昏惨惨雪闭了天和地。寒森森冻的我还窑内。滴溜溜绊我个合扑地。黑喽喽是谁人带酒醺醺醉。我我我定睛的觑个真实
　　【笑和尚】諕的我悠悠的魂魄飞。不寻思当街上正是哥哥睡。直背的到家来不得口好气息。倒吃顿泼拳搥。哥哥也你瞒天地。昧神祇。〔做拜天科云〕今日打兄弟。明日骂兄弟。〔唱〕这的也是孙虫儿罪。
　　〔孙大云〕这穷厮你要拜死我哩。〔打科云〕小的每将孙二拏到檐下大雪里跪着。〔梅香做批末跪科〕〔正末云〕哥哥。你好下的冻杀你兄弟也。
　　【叨叨令】则被这吸里忽剌的朔风儿那里好笃簌簌避。又被这失留屑历的雪片儿偏向我密蒙蒙坠。将这领希留合剌的布衫儿扯得来乱纷纷碎。将这双乞量曲律的肐膝儿罚他去直僵僵跪。兀的不冻杀人也么哥。兀的不冻杀人也么哥。越惹他必丢疋搭的向骂儿这一场扑腾腾气。
　　〔旦云〕小叔叔。你也忒老实。员外着你跪。你就跪。难道着你死。你就死了不成。〔正末起科云〕嫂嫂。你救我这命咱。〔旦云〕保儿。将锺热酒来。与小叔叔荡寒〔正末吃酒科云〕嫂嫂。若不是你这锺热酒呵。险些儿冻杀我也。〔唱〕
　　【耍孩儿】我怎生来不称俺哥哥意。嫂嫂也我不曾犯十恶五逆。这一个家缘儿都被你收拾。我挂口儿并不曾■〈口店〉题。现如今他强咱弱将咱打。可不道人善人欺天不欺。也是我自买到他憔悴。天那。我本是声寃叫屈。他听的又道我说是谈非。
　　【二煞】我衷肠除告天。奈天高又不知。只落的搥胸跌足空流泪。我过一冬两三层单布权遮冷。捱一日十二个时辰常忍饥。哥哥行并不敢半句儿求于济。他见我早揎拳攞袖。努目撑眉。
　　【三煞】你欺负呵则欺负咱。你于济呵曾于济谁。你怀揣着鸦青料钞寻相识。并没半升粗米施饘粥。单有一注闲钱补笊篱。我黑说到明明说到黑。也说不尽我那苦楚。也诉不尽我这伤悲。
　　【四煞】你不是我呵你明日怎觑人。你不是我呵你今朝做醉鬼。被闲人剥了你新衣袂。洞房中把嫂嫂闲愁杀。巡铺里把哥哥高吊起。冻的你刚存这一口儿气。怎不寻那两个无徒说话。只管把你兄弟禁持。
　　【五煞】你迸着脸噷喝的我。我好心儿搭救着你。背将来暖处和衣睡。我指望行些孝顺图些赏。他刬的不见了东西倒要我陪。早看我身儿上穿着甚的。将一条旧褡■〈衤专〉扯做了旗角。将一领破布衫攞做了铺迟。
　　【六煞】你向身上剥了我衣。就口里夺了我食。恶哏哏全不顾亲兄弟。我便噇了你这一锺酒当下沾些醉。我便吃了你那半碗面早登时挣的肥。〔旦云〕小叔叔。你休怪。你哥哥不晓事。看我些面皮罢。〔正末唱〕我也则是嫂嫂行闲聒七。我不是买来的奴婢。又不是结下的相知。
　　〔云〕嫂嫂少罪。我孙虫儿回家去也。〔唱〕
　　【煞尾】你无过是胸腰上撞我几头。脖项上打我几搥。忍下的就将我冻剥剥跪在檐前地。嫂嫂也这须是我压背他来家可也落得的。〔下〕
　　〔柳胡上云〕咱昨日将孙员外撇在街上。偷了他五锭钞。如今到他家里看他去。他若有些说话。咱每自会随机答应。这是他家门首。〔做叫门旦开科〕〔柳胡云〕嫂嫂。哥哥在家么。〔旦云〕昨日你三人吃的酒醉了。你将哥哥丢在雪里。不是孙二背将回来。可不冻死了也。〔柳胡云〕嫂嫂。难道我两个丢下哥哥。是这等人。狗也不值。昨日哥哥醉了。是我两个背到门前。恰好遇见孙二。嫂嫂。这不敢欺。我两个也是醉人。背了这许多路。背的一些力气都没了。其实交与孙二。着他好好的接将回来。嫂嫂。你只向那孙二。他在背后说你哩。〔孙大云〕我道兄弟每不是这等人。咱今日往李家楼上吃酒去来。〔柳胡云〕嫂嫂。你看今日哥哥醉了。可是我两个背回来。〔同下〕〔旦云〕俺员外只信那两个光棍。将他兄弟朝打暮骂。百般的劝不省。我如今不免出一智量。劝员外咱。〔诗云〕只为同气连枝不可伤。做出区区巧智量。从古妻贤夫省事。免使傍人说短长。〔下〕
　　〔音释〕
　　酘音窦　难去声　■〈革勾〉音要　横去声　黯衣减切　剌音辣　急巾以切　石绳知切　食绳知切　集精妻切　逼兵迷切　污乌去声　湿伤以切　噇音床　日人智切　贼则平声　当去声　■〈弯〉音弯　跧之湾切　疾精妻切　的音底　矁楚九切　席星西切　迹将洗切　实绳知切　息丧挤切　祇音其　称去声　逆银计切　■〈口店〉店平声　行音杭　揎音宣　攞罗上声　识伤以切　饘音毡　黑亨美切　迸方孟切噷音荫　哏狠平声　七仓洗切
　　第三折
　　〔旦上云〕俺员外今日又吃酒去了也有王婆婆许下我一个狗儿哩。我取去来。王婆婆在家么。〔老旦扮王婆上云〕谁叫门哩〔做开门见科云〕元来是孙大嫂。难得贵人踏贱地。到俺家里有甚事干。〔旦云〕婆婆。我无事也不来。你许下这狗儿。我特来取那。〔王婆云〕大嫂有。你将的去。〔做与狗科〕〔旦诗云〕有一事关心已久。如今待借他下手。〔王婆笑科诗云〕虽然为邻舍情多。不家贫也不卖狗。〔下〕〔旦做回家科云〕我将这个狗儿把头尾去了。穿上人衣帽。丢在我家后门首。我将前门关了。员外必然打从后门来。等他见了。看说甚么。我自有个主意。这早晚员外敢待来也。〔孙大同柳胡上〕〔柳胡云〕今日哥哥吃的醉了也。俺两个送哥哥去来。〔孙大云〕不须兄弟相送。我今日不当十分醉。我自家去。兄弟少罪。明日来早些。〔柳胡云〕哥哥。俺不送了也。〔下〕〔孙大云〕两个兄弟他还家去了。这早晚大嫂敢关了前门。我也径往后门去咱。〔做绊倒科云〕是甚么物件绊我这一交。待我看波。〔做看科云〕呀。是一个人。敢是家中使唤的保儿。这厮每少吃些酒么。这里睡倒。〔做推科云〕起来。可怎生不动那。〔将手抹科云〕抹我两手。都是这厮吐下的。有些朦胧月儿。我试看咱。〔做看惊科云〕怎生是两手鲜血。是谁杀下一个人在这里。〔做叫门科云〕大嫂开门。〔旦开孙大做慌科〕〔旦云〕员外你慌怎么。〔孙大云〕大嫂。我吃酒回来到后门前。不知是谁杀下一个人。大嫂。我是好人家的孩儿。到来日地方邻里送我到官。我怎生吃的过这刑法。我不如寻个自缢死罢。〔旦云〕员外。你不要慌。则咱两口儿知道。你有那两个兄弟。平日吃的穿的。都是你的。与你结做死生交。对天盟誓。兄弟有难哥哥救。哥哥有难兄弟救。今日你有难。正用的着他。如今悄悄的教两个兄弟将死尸背出。丢在别处。可不好那。〔孙大云〕大嫂。你说的是。大嫂咱两个去来。〔做行科云〕这是柳隆卿家里。〔做叩门科云〕兄弟在家么。〔柳上云〕这早晚谁叫门哩。〔孙大云〕是你哥哥孙大郎。〔柳云〕是哥哥。待我开门。〔做开门科云〕哥哥请家里来。教拙妇烹莞豆捣蒜。与哥哥吃一锺。〔孙大云〕不劳你。哥哥事忙。有人欺负着我来。〔柳云〕谁欺负哥哥来。你兄弟舍一腔儿热血。和他两个上一交。〔孙大云〕人便有个人。你哥哥特来投央你。只要你休违阻我。〔柳云〕哥哥。你但道的。你兄弟便依。〔孙大云〕兄弟。咱今日吃罢酒。你两个还家去了你哥哥打后门里去。不知是谁杀下一个人。你哥哥特来央你。背一背远处去。等我埋了他罢。〔柳背云〕别的事也小可。你杀了人教我去背。我替你死。〔回云〕哥哥。你放心。小可事。兄弟见哥哥来慌了。不曾穿的里衣。哥哥。你门前略等一等。你兄弟穿了便去。〔孙大云〕你便出来。〔柳云〕便出来。〔做入科云〕我将门来关了。哥哥。你听兄弟有四句诗念与你听。〔诗云〕你倒生的乖。其如我不騃。你将人杀死。怎教兄弟埋。〔下〕〔孙大云〕柳隆卿不肯去了。我再叫胡子转兄弟咱。〔做叫门科〕〔胡上云〕谁叫门哩。〔孙大云〕是你哥哥孙大郎。〔胡云〕哥哥。您兄弟有四句诗。还是先念了开门。是开了门念诗你听。〔孙大云〕你哥哥事忙。没工夫听诗。你开门罢。〔胡云〕既是这等。待我一头开门。一头念诗你听咱。〔诗云〕何事急来奔。更深亲扣门。别件都依得。刚除背死人。〔做开门科云〕哥哥。请进来坐。哥哥。你晓得我穷。夜又深了。莫说酒。茶也是难的。〔孙大云〕兄弟。我那要吃你的。我央你一件事来。只休似你哥哥柳隆卿。〔胡云〕哥哥。我又不是他一父母生的。各人自要做人。你有什么事。要用着兄弟。水里水里去。火里火里去。〔孙大云〕兄弟不知。你哥哥后角门头。是谁杀下一个人。你哥哥央你背到别处去。将他埋了者。〔胡云〕休道是哥哥杀死一个。便杀了十个。怕没银子使。要我替你偿命。哥哥。我问你。那柳隆卿怎么说来。〔孙大云〕便是他不肯。因此来寻你。〔胡云〕哥哥放心。我不是柳隆卿。那厮无行止。失口信。今日哥哥有难。兄弟不救。不为兄弟了也。〔孙大云〕兄弟。你说的是。只要快些儿者。〔胡云〕哥哥不妨。休道这一个。便十个你兄弟也背出去了。我家有个没连布袋。我取去将死人装在里头。有人问我胡子转你那里去。我说道与孙员外送草去。可不好那。〔孙大云〕好。早些儿取布袋出来。〔胡做入关门科云〕你杀了人。教我背去。〔诗云〕孙大做事全没礼。后门杀下枉死鬼。你今怕死不偿命。死活来朝不由你。〔下〕〔孙大云〕两个兄弟都不肯去。罢罢罢。我只是缢死了也。〔旦云〕员外你不要慌。这两个贼子他不肯背去。我想来有你亲兄弟孙二。央他背出去。怕怎的。〔孙大云〕大嫂。我与兄弟似参辰日月。将他不是打。便是骂。不曾得了我一口儿好气。今日我有难。却央他。莫说他一定不肯。便肯时。我也没这脸见兄弟去。〔旦云〕员外你放心。咱两口儿去来。〔下〕〔正末上云〕昨日虫儿好意背的哥哥到家。俺哥哥打了兄弟一顿。哥哥。你全不想咱是共乳同胞的弟兄。哎。〔诗云〕不想共乳同胞一体分。煨干就湿母艰辛。好衣好食别人用。全没相怜半点亲。〔唱〕
　　【南吕一枝花】稀剌剌草户扃。破杀杀砖窑静。俺这里春光元不到。人迹罕曾经。万籁无声。是甚么向息飒惊咱醒。透着些影依微何处灯。〔做听科〕却原来是伴独坐皓月澄澄。搅孤眠西风泠泠。
　　【梁州第七】我如今穷范丹无钱怎了。便教他赛陈抟也有梦难成。积渐的害得咱忧成病。一递里暗昏昏眼前花发。一递里古鲁鲁肚里雷鸣。这孙虫儿一身忍饿。教孙大郎万代留名。我和你本一个父养娘生。又不是蜾蠃螟蛉。怎么无半年欺负了我五场十场。我每日家嗟叹了千声万声。那一夜不哭到二更三更。〔孙大同旦上云〕大嫂。你去叫门我有甚脸儿见兄弟那。〔旦云〕你不叫。我叫门咱。〔叫科云〕孙二开门来。〔正末唱〕是谁人叫门那声。〔旦云〕快些。〔正末唱〕这声音不似个男儿应。〔旦云〕孙二你开门咱。是你嫂嫂叫门哩。〔正末唱〕元来我嫂嫂门前等。他是个妇人家无烛从来不夜行。我出门去审问个分明。
　　〔云〕嫂嫂。更深半夜。你一个妇人家。这早晚天道。也不是你来的时候。〔旦云〕不访。我是你亲嫂嫂。怕做甚么。〔正末云〕我孙虫儿呵。〔唱〕
　　【隔尾】我常时有命如无命。怎好又厮罗若无情做有情。〔云〕不争我开门去教嫂嫂入来。这礼上就不是了。教俺哥哥知道又是打。〔旦云〕孙二快开门。你哥哥有事着我叫你来。〔正末唱〕俺哥哥便今日有事呵到明日旋折证。嫂嫂你这搭儿莫不错行。〔旦云〕我不是错行哩。〔正末唱〕前者得过承。是我那滴水檐前受了的冷。
　　〔旦云〕不则我来。和你哥哥在此〔正末云〕既是哥哥同来。何不早说。〔做开门跪科云〕哥哥休打你兄弟者。〔孙大云〕兄弟你起来。〔正末云〕你夜晚间有什么事和嫂嫂来。〔旦云〕小叔叔。咱后门前不知是谁杀下一个人。我如今叫你背将别处去埋了者。〔正末云〕嫂嫂。你的话只怕不准。果有这等事。我哥哥怎不说一句来。〔旦云〕员外。你说与兄弟怕什么。〔孙大云〕大嫂。我说呵。恐怕兄弟变了脸。〔旦云〕你兄弟不是那等人。〔孙大云〕兄弟。你哥哥昨日吃酒回来至后门前。不知是谁杀了一个人也。曾叫那柳隆卿胡子转两个贼子去。他都不肯来背。兄弟也。你想着与我是共乳同胞的情分。你不救我时教谁救。〔正末云〕哥哥。这人命的事。你是好人家的孩儿。怎么到的官府中问理去。那两个逆子。你养育了他。吃的穿的那一些儿不是你的。你今日有难不肯救你。却教我来背。好也啰。咱两个见官去来。〔旦云〕小叔叔。你看我些面皮咱。〔孙大云〕这都是你哥哥的不是了也。兄弟。你息怒咱。〔正末唱〕
　　【骂玉郎】你怀中倚恃着财丰盛。动不动和人争。不登登按不住杀人性。若是被告发。被擒拏。怕不要偿命。
　　〔孙大云〕我几曾杀人来。是好寃屈也。〔正末唱〕
　　【感皇恩】你还道负屈高声。你所事无成。见兄弟。心头刺。眼中疔。吃酒时只和那两个贼徒。背人时来寻我这穷丁。〔带云〕好也啰。〔唱〕割舍的揎肐膊。拽衫袖。到公庭。
　　〔旦云〕小叔叔。放了你哥哥。休要如此。〔正末唱〕
　　【采茶歌】嫂嫂呵可不你知情。哥哥呵可不你当刑。〔云〕哥哥嫂嫂。你两口儿怕么。〔孙大云〕可知怕哩。〔正末云〕要饶么。〔孙大云〕可知要饶哩。〔正末云〕哥哥嫂嫂。休惊莫怕。我逗你耍哩。〔唱〕我替你把死尸骸送出汴梁城。随他拖到官中加拷打。我也拚的把杀人公事独招承。
　　〔做同走到家科〕〔旦云〕兀的不是死人。〔正末唱〕
　　【牧羊关】恰便似醉汉当街上睡。死狗儿般门外停。〔云〕嫂嫂。则怕天明了。待我背他出去〔做背科唱〕我背则背手似捞铃。怎么的口边头拔了七八根家狗毛。脸儿上拿了三四个狗蝇。这厮死时节定触犯了刀砧杀。醉时节敢透入在喂猪坑。既不沙怎闻不的十分臭。当不的他一阵腥。
　　〔云〕恐怕天明。我须急急的背出去咱。〔做走科唱〕
　　【幺篇】这等人是狗相识。这等人有什么狗弟兄。这等人狗年间发迹倈峥嵘。这等人说的是狗气狗声。这等人使的是狗心狗行。有什么狗肚肠般能报主。有什么狗衣饭泼前程。是一个啜狗尾的乔男女。是一个拖狗皮的贼丑生。
　　〔云〕可早到汴河堤上了也。我将这个死尸埋在这幽僻去处。我记下者。久以后有个折证。哥哥嫂嫂。咱还家去来。〔到家科〕〔旦云〕小叔叔。辛苦了也。将一个袄子来与小叔叔穿。〔孙大怒云〕是领什么袄子。〔旦云〕是一领旧袄子。〔孙大云〕将领新袄子来与兄弟穿。〔正末云〕那两个贼子来时。只怕哥哥还信着他哩。〔唱〕
　　【煞尾】那的是添茶添酒的枯干井。那的是填帛填金的没底坑。你觑当着这说谎精。那虚脾。那浅情。那过后。那光景。胡支吾。假奉承。他壮厮趁。他壮厮挺。吃饭处。白厮捱。买酒处。白厮逞。做事处。干厮哄。爱女处。干厮迎。〔孙大云〕从今以后。我再也不采那两个贼子了。〔旦云〕我记的古诗有云。荆树有花兄弟乐。员外这个纔是。〔正末唱〕嫂嫂。你说甚的田氏三荆。只怕跳出你七代先灵也将他来劝不省。〔同下〕
　　〔音释〕
　　缢音记　扃居名切　籁音赖　蜾音果　蠃罗上声　过平声　峥音橙　嵘音横　行去声
　　第四折
　　〔正末上云〕今日俺哥哥教我管着解典库。我且闲坐咱。〔柳胡上云〕孙员外这两日不出门来。不礼俺两个。定是为那一夜不肯与他背人的缘故。他自家杀了人倒怪我。今日寻他去。〔叫云〕孙员外。你怎生不出门来。〔孙大上云〕我怕你。不敢出门那。〔柳胡云〕你打死了人。你躲到那里去。我和你见官去来。〔孙大云〕不要叫。怕地方听见。兄弟。这事怎了也。〔正末云〕你两个帮闲的贼子。好生无礼。我不救哥哥教谁救。〔柳胡做扯科〕〔孙大云〕我送你些钱。饶我罢。〔正末云〕哥哥。不干你事。是我杀了人来。我和这两个贼折证咱。〔柳胡云〕元来你两个通同杀人来。〔正末唱〕
　　【中吕粉蝶儿】没半盏茶时。求和到两回三次。你枉做个顶天立地的男儿。教那厮越妆模越作势。尽场儿调刺。他道你怕见官司。拏着个天来大杀人公事。
　　【醉春风】你休把外人攀。则将兄弟指。我敢向云阳市里挺着脖子。替哥哥死死。俺哥哥将你恩。上施恩。你两个待告。呵便告。毕竟的是那不是。
　　〔柳云〕人命关天。分甚么首从。我和你告官去来。〔胡云〕隆卿哥。只等他抬出三千两银子来。便饶了他罢。〔同下〕〔外扮孤领祗从上诗云〕正直公廉不爱财。掌管西曹御史台。讼庭无事清如水。单把负屈衔寃放入来。小官姓王名翛然。在这南衙开封府。做个府尹。方今大宋仁宗即位。小官西延边纔赏军回来。今日升厅坐早衙。祗候人那里。与我喝撺箱者。〔一行人上跪科〕〔孤云〕那个是原告。那个是被告。为什么争桑竞土。分家私不平。你慢慢的说与我听咱。〔柳云〕相公。小的是原告。这个是孙员外。他是个巨富的长者。与小人两个结义做兄弟。一日酒醉回家去。使酒撒泼杀了一个人。叫小的替他背出去。小的每畏法并不曾背。所告是实。〔孤云〕这厮可也无礼。清平世界。怎敢便杀人。〔孙大云〕小人不敢。因吃酒回家去。见后门口不知是谁杀了一个人。〔孤云〕你早招了也。既不是你杀人。怎么这尸首可可的在你后门。〔正末云〕相公。休信这贼子的说话。〔唱〕
　　【红绣鞋】那告状人指陈实事。都是些扶同捏合的虚词。现如今告状的全不似古贤师。这般家闲雕刺。他待放着暗刀儿。在在在我根前怎的使。
　　〔柳胡云〕这就是孙员外的亲兄弟。他两个合谋杀人哩。〔孤云〕你怎生谋杀了人。你与我从实招来。〔正末云〕相公听小人说一遍咱。〔唱〕
　　【石榴花】他两个是汴梁城里谎乔厮。与孙员外甚宗支。只待要兴心啜赚俺泼家私。每日家哄的去花街酒肆。品竹调丝。被咱家说破他行止。因此上索垢寻疵。他道俺哥哥公门踪迹何曾至。平空的揣与这个罪名儿。
　　〔柳云〕我每两个都是饱学秀才。倒说我要哄他家私。凭你到那汴梁城里城外问去。〔胡云〕这个我也不和他争。只问他是什么事发。是那个动手打死了的。〔孤云〕这敢是你哥哥杀了人来么。〔正末云〕并不干俺哥哥事。都是这两个贼子妄告。要诈钱哩。〔唱〕
　　【斗鹌鹑】他他他似这般钻懒帮闲。便是他封妻荫子。他讲不得毛诗。念不得孟子。无非是温习下坑人状本儿。动不动搯人的颡子。哎。这好歹斗的书生。好放刁的贼子。
　　〔云〕你这两个平日哄俺哥哥钱。也尽勾了。还有甚的不足意。又来告这等谎状。〔唱〕
　　【上小楼】我说的丁一确二。你说的巴三览四。使不着你癞骨顽皮。逞的精神。说的强词。公厅上捱杖子。胡攀乱指。〔云〕到这里只有个法子。〔唱〕哎。使不的你咬文嚼字。
　　〔孤云〕这厮无礼。左右。将大棒子与我打呀。〔做打孙大正末扑身上科云〕这不干俺哥哥事。小人情愿与他对词。〔唱〕
　　【幺篇】活时节一处活。死时节一处死。咱两个协罗厮钻。尾毛厮结。打会官司。一任你百样儿。伶牙俐齿。怎知大人行会断的正没头公事。
　　〔孤云〕这桩事不打不招。左右。拏这大的下去。好生打着。〔孙大云〕小人是个知法度的。怎敢杀人。〔正末云〕不干俺哥哥的事。这件事都是小人做来。〔孤云〕既是他认了。左右。拏小的下去打着者。〔旦冲上云〕相公停嗔息怒。暂罢虎狼之威。这件事也不干孙大事。也不干孙二事。都是小媳妇儿做下来的。〔孤云〕兀那妇人。这件事你说的是呵。我与你问个妇人有事。罪坐夫男。拣一个轻省的罪名儿与他。若说的不是呵。我就活活的敲死了也。〔旦云〕相公。从来人命关天关地。岂可没个尸亲来告。要这两个光棍与他索命。只因俺这孙家。汴京居住。长的孙大。叫做孙荣。次的孙二。叫做孙华。本是共乳同胞的亲兄弟。自小里父母早亡。这孙大恃强。将孙二赶的在城南破瓦窑中居住。每日着这两个帮闲钻懒。搬的俺兄弟不和。这两个教孙大无般不作。无般不为。破坏了俺家私。孙大但见兄弟。便是打骂。妾身每每劝他。只是不省。妾身曾发下一个大愿。要得孙大与孙二两个相和了时。许烧十年夜香。偶然这一晚烧香中间。看见一只犬打香卓根前过来。妾身问知此犬是隔壁王婆家的。妾身就他家里。与了五百个钱。买将来到家。将此犬刴了头尾。穿了人衣帽。撇在后门首。孙大带酒还家来见了。问妾身道。后门口是谁杀了一个人。你可知么。妾身回言不知道。当夜教孙大唤柳隆卿胡子转替背出去。两个百般推辞。只不肯来。我到窑中唤的孙二来。教他背将出去。埋在汴河堤上。怕相公不信。现放着王婆是个证见。〔词云〕因孙大背亲向疎。将兄弟打骂如奴。信两个无端贼子。终日去沽酒当垆。把家私渐行消废。使妾身难以支吾。因此上烧香祷告。背地里设下机谋。纔得他心回意转。重和好复旧如初。若不是唤王婆亲为证见。谁知道杨氏女杀狗劝夫。〔孤云〕这也难道。〔旦云〕怕相公不信。可着人去取来看。现在河堤岸上埋着哩。〔正末云〕怪道背出去时。这般死狗臭。〔唱〕
　　【十二月】这公事非同造次。望相公台鉴寻思。俺哥哥花枝般媳妇。掌着那铜斗家资。这便是情由终始。有甚的过犯公私。
　　〔孤云〕既如此。左右与我到汴河堤上取那埋的死狗来者。〔正末唱〕
　　【尧民歌】就官厅上拖出那狗皮儿。这是俺嫂嫂暗把计谋施。劝哥哥放开怀抱莫嗟咨。那王婆须是俺的正名师。相公阿你恩也波慈。从来不受私。早分解了这跷蹊事。
　　〔祗从取砌末上云〕禀爷。取得这狗儿来了也。〔孤云〕这两个贼子好无礼也。各打九十。为民当差。孙荣主家不正。将亲兄弟另住。本该杖四十。因他妻杨氏大贤。免杖。杨氏与他旌表门闾。孙华郎授本处县令。〔词云〕幸当今天佑圣明君。汴梁城出此两贤人。王翛然从公大断案。一家儿望阙谢皇恩。〔正末等拜谢科唱〕
　　【尾煞】俺如今剔下了这骨和觔。割掉了这肉共脂。则着他背狗皮号令在长街市。也等那一辈儿狗党狐朋做样子。
　　〔音释〕
　　调平声　从去声　翛音消　谋音模　重平声　造音糙
　　题目　孙虫儿挺身认罪　
　　正名　杨氏女杀狗劝夫
　　杨氏女杀狗劝夫杂剧终

《元曲选》　玉清庵错送鸳鸯被杂剧　（明）臧晋叔 编 
　　玉清庵错送鸳鸯被杂剧　　（元）无名氏 撰
　　●玉清庵错送鸳鸯被杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　金阊客解品凤凰箫　正名　玉清庵错送鸳鸯被 
　　楔子
　　〔冲末扮李府尹引从人上〕〔诗云〕白发刁骚两鬓侵。老来灰尽少年心。等闲分食天家禄。但得身安抵万金。老夫姓李。双名彦实。官居府尹之职。夫人刘氏。早年亡逝已过。所生一女。小字玉英。年长一十八岁。未曾许聘他人。如今被左司家朦胧劾奏。官里听信谗言。差金牌校尉拿我赴京问罪。嗨。朝廷上多少滥官污吏。一生享用荣华不尽。只有老夫忠勤廉正。替朝廷干事的。反倒受人弹论。公道安在。我想此一去。莫说途路遥远。便是到得京师也还有许多费用。争奈囊底萧条。盘缠缺少。无计所出。已曾着人至玉清庵请刘道姑去了。这早晚敢待来也。〔丑扮道姑上云〕道可道。非常道。名可名。非常名。贫道乃玉清庵刘道姑是也。正在道堂中看经。有李府尹相公着人相请。不知有甚事。须索走一遭去。可早来到也。不必报复。我自过去。〔做见科〕老相公呼唤贫姑。有何事干。〔李府尹云〕刘道姑。你来了也。我如今有罪赴京听勘。争奈缺少盘缠。一径请你来。不问那里。替我借十个银子与我做盘缠。老夫在家等候。你小心在意。疾去早来。〔道姑云〕有有有。刘员外家广放私债。莫说十个。二十个也有。我就去。〔李府尹诗云〕可怜我囊橐凄清。专望你假贷登程。〔道姑诗云〕刘员外金银广有。只要扣日子还得至诚。〔同下〕〔净扮刘员外上云〕小生姓刘。双名彦明。家中颇有钱财。人皆员外称之。今日开开这解典库。看有甚么人来。〔道姑上云〕此间正是刘员外门首。我自过去。员外稽首。〔刘员外云〕姑姑。你来我家有何事。〔道姑云〕我无事也不来。有本处李府尹相公要赴京去。缺少盘缠。问员外借十个银子。回来本利一并交还。〔刘员外云〕他家下有谁。〔道姑云〕他家别无亲人。止有一个小姐。〔刘员外云〕既是这等。我借与他十个银子。着他立一纸文书。你就做保人。着他那小姐也画个字。久后好还我债。我与你银子拿去。〔道姑云〕我知道。快将银子来。我回李府尹相公的话去。〔下〕〔刘员外云〕我十个银子都交付与道姑去了。我无甚事。城里城外索钱去来。〔下〕〔李府尹上云〕我着刘道姑借钱去。这早晚怎生不见回话。好焦死人也。〔道姑上云〕我将着这银子回老相公的话去。〔见科云〕老相公。我问刘员外借了十个银子。着你立一纸文书。着小姐也画一个字。我就做保人。〔李府尹云〕这等绣房中请出小姐来。〔道姑云〕梅香。后堂请出小姐来。〔梅香云〕姐姐有请。〔正旦扮玉英上云〕妾身是李府尹的女孩儿。小字玉英。年长一十八岁。未曾许聘他人。今有父亲在前堂上呼唤。不知甚事。须索见来。〔见科云〕父亲。呼唤您孩儿。有何分付。〔李府尹云〕唤你来别无甚事。我今被左司家劾奏。着我赴京听勘。争奈缺少盘缠。央刘道姑问刘员外借了十个银子。他要立一纸文书。就是道姑做保人。着你也画一个字。久以后好要你还钱。〔正旦云〕父亲。我是个女孩儿家。羞答答的。那里会画字来。〔李府尹云〕孩儿。你依着我画一个字者。〔道姑云〕将笔来。小姐你画一个字。〔做画字李府尹看科云〕道姑。文书上字都画了。你将的去。〔道姑云〕有了文书。我拿去也。〔下〕〔正旦云〕父亲。你是必早些儿回来。〔李府尹云〕孩儿。你休烦恼。我岂不要早些回来。但今日之事。我的生死尚且不保。皆因我素性忠直无私。朝中无一人肯向我的。只除公道明白。或者有个生还日子。不然便当死于长安。终为怨鬼。〔叹科云〕孩儿。你今年一十八岁。也不小了。终身之计。你自家做个主意。我也顾你不得。〔旦云〕父亲说那里话。〔悲科〕〔唱〕
　　【仙吕端正好】渭城歌。阳关恨。别离罢路践红尘。可怜见女孩儿独自个无人问。父亲也。你是必频频的稍带一纸平安信。〔下〕
　　〔李府尹云〕孩儿回后房中去了也。左右将马来。则今日赴京走一遭去。〔诗云〕别泪不胜弹。悲歌行路难。浮云能蔽日。何处是长安。〔下〕
　　〔音释〕
　　勘坎去声　橐音托　贷音态
　　第一折
　　〔刘员外上云〕自家刘员外的便是。自从李府尹借了我十个银子。可早一年光景也。本利都无。闻知他有个小姐。生的十分标致。大有颜色。料他父亲也无钱还我。我一心要娶他做浑家可不好。我着人请刘道姑去了。这早晚敢待来也。〔道姑上云〕自家刘道姑的便是。刘员外使人来请。须索走一遭去。〔见科云〕员外唤我。有甚么事。〔刘员外云〕请你来别无他事。自从李府尹借了我十个银子。今经一年光景。不见回来。算本利该二十个银子还我。你与我讨去。〔道姑云〕员外再等几时。待老相公回来。还你这银子。〔刘员外云〕道姑。你说话只当放。〔道姑云〕放甚么。〔刘员外云〕放屁。假若相公一年不来。我等一年。十年不来。我等十年。你好不晓事。我不瞒你说。你如今问他那小姐讨那银子去。有便还我。若无呵。这里也无人。我虽然叫做员外。这等年纪。还没浑家。他若肯与我做个浑家。一本一利。都不要他还。你若圆成了我呵。重重的相谢你。你可作成我一作成。〔道姑云〕员外甚么道理。他少你钱则少你钱。他是官宦人家小姐。怎生与你为妻那。〔刘员外云〕好姑姑。我央及你替我圆成。我唱喏。〔道姑云〕你唱喏。我跪。〔刘员外云〕你跪。我磕头。你作成我罢。〔道姑云〕员外。你讨钱只讨钱。这桩事我不敢许你。〔刘员外云〕我央及你不肯。当时借银子时。是你来借。是你保人。我如今拖到官中去。那个出家人做保人。上起刑法来。我儿也直把你打掉那下半截来。〔道姑云〕那个要媳妇的这等放刁。〔刘员外云〕姑姑。你若作成我这桩亲事。重重相谢。你好歹早些儿来回话。〔下〕〔道姑云〕你道波。我是个出家人。没来由管这等事做甚么。我待不依他。他既然说出来。敢是做出来。我将着这羞脸儿揣在怀里。直到李府尹宅中。问这桩事走一遭去。〔诗云〕是非只为多开口。烦恼皆因强出头。我道姑若不依员外。恐防日后记冤雠。〔下〕〔正旦引梅香上云〕妾身李府尹的女孩儿。自从父亲赴京之后。可早一载有余。音信皆无。妾身每日在绣房中做些女工生活。好是烦恼人也。〔梅香云〕小姐。老相公去了自有回来之日。且省烦恼。〔正旦唱〕
　　【仙吕点绛唇】自从俺父亲往京师。妾身独自忧愁死。掌把着许大家私。无一个人扶侍。
　　【混江龙】躭阁了二十一二。好前程不见俺称心时。每日家鬓鬟羞整。粉黛慵施。熬永夜闲描那花样子。捱长日频拈我这绣针儿。每日家重念想。再寻思。情脉脉。意孜孜。几时得效琴瑟。配雄雌。成比翼。接连枝。但得个俊男儿。恁时节纔遂了我平生志。免的俺夫妻每感恨。觑的他天地无私。
　　〔道姑上云〕说话中间。可早来到李相公家了也。梅香报复去。道有刘道姑在于门首。〔梅香报科云〕小姐。有刘道姑在于门首。〔正旦云〕道有请。〔梅香云〕请进去。〔见科〕〔道姑云〕小姐稽首。〔正旦唱〕
　　【油葫芦】甚风儿吹你个姑姑来到此。〔道姑云〕贫姑一径的来望小姐。〔正旦云〕姑姑请坐〔唱〕慌忙将礼数施。〔道姑云〕小姐。老相公去后。你每日做甚么功课。〔正旦云〕我绣着一床锦被哩。〔唱〕自从我绣鸳鸯几曾离了绣床时。我着这金线儿妆出鸳鸯字。我着这绿绒儿分作鸳鸯翅。你看那枝缠着花。花缠着枝。〔道姑云〕小姐。这是甚么主意。〔正旦唱〕直等的俺成就了百岁姻缘事。恁时节纔添上两个眼睛儿。
　　〔道姑云〕小姐费得功夫多了。〔正旦唱〕
　　【天下乐】则这鸳鸯被是我夫妻也那信有之。〔道姑云〕小姐。你拣个好财主每好秀才每。或招或嫁。可不好那。〔正旦云〕姑姑。你说他怎的。〔唱〕嗟也波咨。可也甚意儿。则为我父离家因此上不曾理婚姻事。说的人睡卧又不宁。害的人涕喷又不止。你着我不明白憔悴死。
　　〔道姑云〕小姐。我想你这年纪小小的。趁如今与人家寻一个穿衣吃饭的纔是。〔正旦做欲说又止科〕〔道姑云〕小姐。这里又无外人。我和你自家闲讲。怕甚的来。〔正旦云〕我怕不有这个心事。争奈无人肯成就俺。想起这世间男子无妻是家无主。妇人无夫是身无主也。〔道姑云〕小姐。可知道你这些时憔悴了也。〔正旦唱〕
　　【后庭花】则我这瘦形骸削了四肢。小腰身争了半指。宽掩过罗裙折。全松了我这搂带儿。〔带云〕我父亲呵。〔唱〕他一去几多时。杳没个音书来至。撇得我冷清清泪似丝。闷恹恹过日子。学刺绣一首诗。索对那两句词。空展开花样纸。折成个简帖儿。又不是请亲邻会酒巵。只把小梅香胡乱使。
　　〔梅香云〕俺姐姐这些时。每日忧愁。睡卧不安。弄得越清减了。依着梅香。寻一个风风流流俊俊俏俏的姐夫拖带梅香。可不好也。〔道姑云〕说得有理。说得有理。小姐。你自要做主意。休得误了青春。〔正旦唱〕
　　【柳叶儿】你着我和谁传示。只落得清减了脸上胭脂。这姻缘知道落在何人氏。我李玉英是闺中女。你姑姑是个出家儿。可不空费你这一片神思。
　　〔道姑云〕小姐。你恰纔不说来。妇人无夫是身无主。虽然老相公不在家。难道十年不回。守他十年。二十年不回。守他二十年。可不等老了人。〔正旦唱〕
　　【青哥儿】非是我推三推三阻四。这事情应难应难造次。虽然道男女婚姻贵及时。我须是娇滴滴美玉无疵。又不比败草残枝。怎好的害杀相思。只待要寻个人儿。便踰墙钻穴也无辞。这等胡行事。
　　〔道姑云〕小姐。这也不妨事。只要寻的个人儿停当。〔正旦云〕人儿那里。〔道姑云〕这个人就是当初老相公借银子的刘员外。他是名门旧族。现有百万家财。何等不好。〔正旦唱〕
　　【寄生草】你道他是名门子。又道他富不赀。〔道姑云〕你老相公借他十个银子。如今该本利二十个。须要还他哩。〔正旦云〕待我父亲回来还他。干我甚事。〔唱〕他有钱财只做得钱财使。〔道姑云〕他道老相公借银子的文书。他也画得有字来。〔正旦唱〕论婚姻须不曾画个婚姻字。〔道姑云〕当日借银子原写着我是保人。他要拖我到官中告去。我是出家人。怎么好做借银子的保人。可不连累我。倒替你吃官司。〔正旦唱〕便吃官司我也拼得替你官司死。总饶他铜山百座邓通家。怎动的我琴心一曲临卭氏。
　　〔道姑云〕小姐。若真个打起官司来。出乖露丑。一发不好。〔正旦叹科云〕只是我家不合借他银子。怎么累的你。那刘员外今年多大年纪了。〔道姑云〕员外今年二十三岁。有多少人家与他说亲。只是没个十分中意的。因此上还不曾有娘子。〔正旦云〕人物如何。〔道姑云〕天生的一表非俗。匹配得你过。〔正旦云〕这等我可则依着姑姑便了。〔道姑云〕既是小姐肯从。今晚夜间你到我庵中。我请将刘员外来。成了这桩亲事。休道十个银子。便是一百个银子。也不说起了。〔正旦云〕姑姑。你将我这鸳鸯被儿去。被儿到处。便是我一世的前程。你先去。我自到你庵中来也。〔做付绣被科〕〔道姑云〕小姐。你早些儿来。休要失信。〔梅香云〕我梅香今夜跟小姐去。和刘员外成其夫妇。连梅香也得个出头日子。〔正旦云〕梅香。这等事怎么带的你去。〔唱〕
　　【赚煞】则你那修道的玉清庵。索强如题笔的金山寺。罗帏里新婚燕尔。舒展开鸳鸯锦被儿。可着我羞答答说甚言词。这些时素质冰姿。也是我不合先接了东君第一枝。道与那多情的秀士。偷传心事。到天明是必休撇了这个女孩儿。〔同梅香下〕
　　〔道姑云〕我则道小姐不肯。不想当真许了这亲事。我将这床被儿到刘员外家报个喜信。走一遭去来。〔下〕〔刘员外上云〕我着刘道姑将着那文书。李府尹家小姐处说亲去了。这早晚敢待来也。〔道姑上见科云〕员外。且喜且喜。小姐说今夜晚间约定在玉清庵中与你赴期。教我先将的鸳鸯被来了也。〔刘员外云〕果然是真。多谢了姑姑。今夜晚间若成就了这亲事。我重重的相谢你咱。〔诗云〕险把心机都使碎。今宵博得鸳鸯被。〔道姑笑科诗云〕正是无缘对面不相逢。有缘千里能相会。〔同下〕

　　〔音释〕
　　躭音担　黛音代　慵音虫　拈尼兼切　翅蚩去声　折音哲　疵音慈　赀音兹　卭音穷

　　第二折
　　〔道姑引小姑上云〕我约定刘员外今夜晚间来我庵中。与小姐完成这事。不想有施主家请我做斋。待不去呵。恐怕误了道粮。徒弟。我分付你。那鸳鸯被儿是李府尹家小姐的。今日晚间来和刘员外在此赴期。则怕小姐先来。若敲门时。便放他进来。我往施主家点照去也。〔下〕〔丑扮小姑云〕师父去了也。天色已晚。不知李家小姐几时过来。我且关上这门者。正是闭门不管窗前月。分付梅花自主张。〔下〕〔刘员外上云〕事不关心。关心者乱。天色晚了也。李小姐约定玉清庵里赴期。须索走一遭去。〔杂扮巡更卒上云〕自家是巡夜的。这早晚更深夜静。见一个人走将去。那厮必定是贼。拿到巡铺里吊起来。天明送到官司中去请赏。〔做拿科〕〔刘员外云〕怎生是了。天也。你看我那命波。〔下〕〔外扮张瑞卿上诗云〕嵩岳近天都。连山入断芜。欲投人处宿。隔水问樵夫。小生姓张名瑞卿。祖居姑苏人氏。今上京取应。到此洛阳。天色已晚。寻个宵宿处。说道前面有一庵是玉清庵。可去觅一宵宿。来日早行。有何不可。我唤门咱。门里有人么。〔小姑上云〕我开开这门。刘员外你来了也。〔张瑞卿云〕好是奇怪。这庵中必定有私情的事。则除是这般。我来了。姑姑休要点灯。〔小姑云〕我且不点灯。等小姐来时。我自有个道理。这早晚敢待来也。〔同下〕〔正旦上云〕妾身李玉英。今夜约定刘员外在玉清庵赴期。我是个女孩儿。羞答答的怎生去那。〔唱〕
　　【正宫端正好】不由我意张狂。心惊乍。谁曾向街巷行踏。夜深也紧避在房檐下。方信道色胆有天来大。
　　【滚绣球】兀的甚势沙。甚礼法索甚么问天来买卦。莫不我与那刘员外合做浑家。他为咱。我为他。好着我放心不下。办着个志诚心着俺这夫妇每欢洽。可怎生黑洞洞卓面上绝了灯火。云黯黯碧天边闭了月华。倒省的人多少諠哗。
　　〔云〕可早来到庵门首也。我是唤咱。姑姑开门。〔小姑云〕小姐来了也。我开开这门。小姐。你也早些儿来波。着我遥遥的等着你。早则不是腊月。冻下我脚来。〔正旦云〕小姑姑。员外在那里。〔小姑云〕在房里等着你哩。我与你将鸳鸯被儿都铺停当了。则等你来成就亲呵。你休忘了我者。〔正旦云〕定不敢忘。〔小姑云〕我今日成就了你两个。久后你也与我寻一个好老公。〔正旦唱〕
　　【脱布衫】不索你阶直下絮絮答答。门儿外唱叫呀呀。我问你罗帏里书生有么。哎。你草庵中道童休諕。
　　〔小姑云〕员外在此等了好一会也。我又不哄你。你也行动些波。〔正旦唱〕
　　【小梁州】就把姑姑央及煞。可怜我这没照觑的娇娃。早諕的来手儿脚儿软剌答。怎抬踏。好着我便心似热油煠。
　　〔小姑云〕小姐。你休慌。我们都是知心知腹一路的人。〔正旦唱〕
　　【幺篇】我和他乍相逢难说知心话。只索羞答答手抵着门牙。〔小姑云〕你行动些。员外在此等哩。〔正旦唱〕你将我省可里推。我可也其实怕。就着这钟声纔罢。却不道无事早还家。
　　〔小姑云〕我先报复去。员外。小姐来了也你接待去咱。〔张瑞卿云〕真个是小姐来了也。早知小姐来到。只合远接。接待不着。勿令见罪。小姐请坐。〔做背科云〕既然小姐来了。则除是这般。〔回云〕难得小姐真心也。〔正旦云〕你久后则休负了心者。〔张瑞卿云〕若是小生负了心呵。小姑头上生来碗大疔疮。干我甚么腿事。〔正旦唱〕
　　【伴读书】我钗坠了无心插。眉淡了教谁画。则我这软怯怯的柔肠好教我撇不下。汗浸浸揾湿香罗帕。〔云〕则怕有人来么。〔张瑞卿云〕小姐。这早晚深夜时候。无甚么人。单只是小生在这里。〔正旦唱〕我正欢娱忘了把门扎。可擦的似有人来迓。
　　〔张瑞卿云〕小姐你休慌。再无人来。不妨事。〔正旦唱〕
　　【笑和尚】元来是■〈王吉〉珰珰画檐前敲铁马。元来是赤力力草堂中风吹画。元来是忒楞楞腾宿鸟串荼■〈艹縻〉架。元来是各支支声戛琅玕竹。元来是明晃晃月射小窗纱。早諕的我战钦钦把不住心头怕。
　　〔张瑞卿云〕小生久以后。若是得了官呵。金冠霞帔。驷马高车。你便是夫人县君也。〔正旦云〕你则休负了心者。〔唱〕
　　【倘秀才】他大字儿将咱镇压。我恰纔小胆的争些儿諕杀。哎你个撒滞殢的先生也那假若是有人见。若是有人拿。登时间事发。
　　〔张瑞卿云〕小姐。天色将明了也。你回去罢。此恩此情。异日必当重报。〔正旦唱〕
　　【滚绣球】刘解元你且住咱。我可是问你■〈口叚〉。〔张瑞卿云〕小生不姓刘。叫做张瑞卿。〔正旦怒科〕〔唱〕你在我根前无那半星儿实话。〔张瑞卿云〕小生不敢虚言。〔正旦唱〕你看我恰便似浪蘂浮花。〔张瑞卿云〕小姐。小生实是张瑞卿。〔正旦唱〕他题的名姓儿别。语话儿差。空着我担个没来由牵挂。这不识羞的汉子你是谁家。〔张瑞卿云〕小姐。我也不辱抹你。我若得了官呵。你便是夫人县君也。〔正旦唱〕我和你初相逢君子今番罢。从此后我将这庵观门儿再不踏。兀的不羞杀人那。
　　〔云〕敢问那壁秀才。那里人氏。姓甚名谁。因何至此。〔张瑞卿云〕小姐。咱两个今日既然成其夫妇。还有甚么话说。小生姑苏人氏。姓张名瑞卿。为因上朝取应。路从此洛阳经过。天色昏晚。到此庵中觅一宵宿。谢天地可怜见。幸遇小姐。成就这门亲事。小姐。你可是谁家女子。通个来历。使小生日后好来迎娶。〔正旦云〕妾身是这本处李府尹的孩儿。小字玉英。当年我父亲被人劾奏赴京听勘。借了刘员外十个银子。如今本利该二十个。刘员外来索讨这银子。有这庵中刘道姑是保人。为因我无钱还他。刘员外要去官中告这刘道姑。追拷这银子。我想来干他甚事。倒要带累他吃官司。那刘道姑又说员外一心要我为妻。因此上约他在这玉清庵赴期。我今夜到此等候。不想遇着秀才。成了这场亲事。既然我随顺了你。难道又去嫁他。我只专心一意等候着你便了。〔张瑞卿云〕元来是这等。小姐。小生也不曾娶妻哩。若到帝都阙下。但得一官半职。不敢忘了小姐的恩念。夫人县君准是你的。小生如今取应去也。小姐。你有甚么信物。与我一件。权为定礼。〔正旦云〕你也说的是。秀才你晓得这鸳鸯被儿么。是我亲手绣的。绣着两个交颈鸳鸯儿。你如今收了去。久后见这鸳鸯被呵。便是俺夫妻每团圆也。〔张瑞卿云〕多谢小姐。小生收拾了这被儿。天色渐明。你且回去。小生便索登程也。小姐。则要你坚心守志者。〔正旦云〕秀才。你则休负了心。得官不得官。早些儿回来。〔张瑞卿云〕小姐放心。小生之心。惟天可表。〔正旦唱〕
　　【黄锺尾】从今后丹墀策试千言罢。彩笔题成五色霞。一举鳌头占科甲。秉笏当胸立朝下。乌帽宫花数枝插。御宴琼林醉到家。除授为官赐勅札。夫人县君合与咱。那时我坐香车你乘马。咱两个稳稳安安兀的不快活杀。〔下〕
　　〔张瑞卿云〕张瑞卿也。你是睡里梦里。谁想到这庵中。成了此一桩亲事。又得了这鸳鸯被儿。若是小生得了官呵。必然完就这段姻缘。也不辜负了他十分美意。我如今不敢久停久住。上朝取应。走一遭去来。〔诗云〕宿契前生注。姻缘今日招。合成莺燕侣。匹配凤鸾交。〔下〕〔小姑上云〕谁想小姐与刘员外约在庵中。说了一夜话。撇得我孤眠独自。不由我也不动心。我如今等不得师父回来。自做个主意。只在庵前庵后寻一个精壮男子汉去来。〔诗云〕刘员外做事胡为。李小姐私自偷期。我想来寻个和尚。也和他做对夫妻。〔下〕〔刘员外上云〕甚么悔气。做这等勾当。被那巡夜歹弟子孩儿把我拿到巡铺里。一场好事不曾成的。倒吊了一夜。我着人去唤刘道姑去了。可怎生这早晚还不见来。〔道姑上云〕昨夜晚间刘员外和李小姐成了亲事。今日使人请我。可早来到也。我自家过去。〔见科云〕员外。你喜也。帽儿光光。今日做个新郎。帽儿窄窄。今日做个娇客。可要与贫姑换上盖换道服。〔刘员外云〕放你娘的臭屁。我几曾见他来。〔道姑云〕你怎的吃食讳食。你不曾见。是我见来。〔刘员外云〕可不屈杀人。谁曾汤着他。〔道姑云〕你当面立着。抬起头。张开口。吐出舌头来。你说不曾。可怎么湿湿的。〔刘员外云〕把我口当他的屁眼。〔道姑云〕我昨夜晚间。我去人家点照去了。我着徒弟等着。你怎么不曾来。〔刘员外云〕我走到半路。被那巡更的歹弟子孩儿。把我拦住。道我是犯夜的。拏我巡铺里去。整整吊了一夜。我委实不曾去。〔道姑云〕你不曾去这庵中。和小姐成了亲事的。可是谁来。员外。我昨日分付徒弟说道。等员外来时。领你贫姑房里坐着。只等小姐来时。两个成了夫妇。你不去可是那个造物低的来抢了去。〔刘员外云〕姑姑。既然昨夜李小姐来与别人成了亲事。左右是个破罐子了。你如今去将小姐接到我家里来。一发永远做夫妻。你若是圆成了我这件事。我依旧重重相谢你。你疾去早来。〔诗云〕展转自寻思。定要娶娇姿。〔道姑诗云〕只怕遇着巡更卒。打的屁支支。〔同下〕
　　〔音释〕
　　芜音无　踏当加切　洽奚佳切　黯衣减切　答音打　諕音夏　煞与杀同　娃音蛙　煠音渣　插抽鲊切　揾温去声　扎庄贾切　楞虚登切　戞音甲　压羊架切　撒杀贾切　殢音腻　发方雅切　■〈口叚〉音呀　蹅之沙切　那囊查切　甲江雅切　札庄贾切　杀双鲊切　窄斋上声　客音楷
　　第三折
　　〔刘员外拿棍子同正旦上云〕这妇人好歹也。那一日我和你约定在玉清庵里赴期。我又不曾去。不知那里走将一个人来。你和他成了亲事。我且问你。比如你见我时节。难道好歹也不问一声。见说名姓不是我。你就不该随顺他了。我一口食将到口边。被那个馋弟子孩儿抢去吃了。这个也罢。我如今取你到家中。我又央及你。你百般的不肯顺我。但见我说话。便低了头。你看那不得人意的嘴脸。我这等标致动静。你便随顺了我。也不辱抹了你。你真个不肯。我如今拿你跪着。看你肯也不肯。〔正旦跪做悲科云〕父亲。兀的不痛杀我也。〔刘员外云〕他是个女儿家。见我手里拿着这粗棍子。先吓得怕了。他怎肯随顺我。罢。丢了这棍子。小姐起来。我不打你。我斗你耍哩。〔正旦起科〕〔刘员外云〕小姐。我这嘴脸尽看的过。你便随顺我也好。你真个不肯。依旧跪者。〔旦跪科〕〔刘员外云〕这个歪刺骨。我千央及。万央及。休说道是你。便是那刘道姑。他也肯了。你还不答应我一句。肯便肯。不肯便不肯。定要讨打吃。〔正旦云〕我至死也不随顺你。〔刘员外云〕好说好说罢。倒是我跪着你。再与你磕头。我的亲娘。你答应我一声。哦。真个不肯。我跪他做甚么。则除是这等。你且起来。〔旦起科〕〔刘员外云〕你既然不肯随顺我。我开着这酒店。你与我管酒。有吃酒的来。你旋酒儿。打菜儿。抹卓儿。揩櫈儿。伏侍吃酒的。若伏侍的欢喜便罢。伏侍的不欢喜。我把你一条腿打做两条腿。我为甚么打你。专打你这不依本分。诳骗平人。不近道理。丑弟子孩儿。〔下〕〔正旦云〕我本是官宦人家小姐。何等受用快活。今日落在这里。受这般苦楚也呵。〔唱〕
　　【越调斗鹌鹑】往常我在画阁兰堂。牙床翠屏。烛暗银台。香焚宝鼎。百色衣冠。诸般器皿。乍离了普救寺。钻入这打酒亭。你畅好是性狠也夫人。毒心也那郑恒。
　　【紫花儿序】今日远乡了君瑞。逃走了红娘。单撇下个莺莺。为家私少长无短。我则得忍气吞声。〔带云〕这也是我父亲不是。〔唱〕分明那白纸上教我画着黑字儿是怎生倒留做他家凭证。却将我宅院良人。生扭做酒店里驱丁。
　　〔云〕我在这酒店门首站着。看有甚么人来。〔张瑞卿上〕〔诗云〕去日刚携一束书。归来玉带挂金鱼。文章未必能如此。多是家门积善余。小官张瑞卿。自到京都阙下一举状元及第所除洛阳为理。我要打听李小姐的消耗。更改了衣服。在此私行。这是所酒店。我去买一杯酒吃咱。〔入店科云〕兀那卖酒的。打二百长钱酒来。〔正旦云〕有酒。官人请坐。你慢慢的吃。官人。你要酒时。你唤一声。我在别阁子里就送酒来。〔下〕〔张瑞卿云〕偌大一个酒店。不见个男子汉。怎么使着一个妇人卖酒。我看这妇人生的千娇百媚。也不是个下贱的人。我如今只推要酒。唤将来问他咱。卖酒的。再打酒来。〔正旦上云〕官人再要多少酒。〔张瑞卿云〕酒也要吃。动问小娘子。敢不是卖酒的人。〔正旦云〕官人怎生知道。我可知不是卖酒的哩。〔张瑞卿云〕我道小娘子中注模样。不是受贫的。为甚么在这酒店中替他卖酒。伏侍往来的人。你慢慢的说一遍。小生试听咱。〔正旦唱〕
　　【小桃红】则俺祖宗积世有声名。三辈儿为参政。〔张瑞卿云〕哦。元来是宦家。你父亲如今那里去了。〔正旦唱〕俺家君一生正直无邪佞。惹人憎如今勾赴尚书省。〔张瑞卿云〕你父亲这一向也还做官么。〔正旦唱〕官封左丞。告辞老病。〔张瑞卿云〕如今你父亲去几时了。〔正旦云〕怎知他数载不回程。
　　〔张瑞卿云〕小娘子。你父亲也差了。当初则可着你嫁人。因何教你卖酒那。〔正旦云〕官人不嫌絮烦。听妾身再说一遍咱。〔唱〕
　　【调笑令】说着呵怎听。那泼书生。呀。盖世里全无他不志诚。〔张瑞卿云〕这秀才也有好的么。〔正旦唱〕如今这秀才家一个个害了传槽病。从今后女孩儿每休惹他这酸丁。〔张瑞卿云〕元来小娘子也曾有夫主来。〔正旦唱〕都是些之乎者也说合成。我道来可是者么娘七代先灵。
　　〔张瑞卿云〕当初有三媒六证。花红羊酒。娶小娘子来。可怎生在这里就不来顾你。〔正旦唱〕
　　【耍三台】当初也无红定无媒证。〔张瑞卿云〕这等怎生成亲来。〔正旦唱〕做的来藏头漏影。知他是今世是前生。总则我红颜薄命。真心儿待嫁刘彦明。偶然间却遇张瑞卿。〔张瑞卿背云〕奇怪。道着小官的名讳。此事必然暗昧。我再问他。〔回云〕当初可是谁作成你来〔正旦唱〕当初是那撮合山的姑姑。〔张瑞卿云〕小娘子可是谁那。〔正旦唱〕送了这望夫石的玉英。
　　〔张瑞卿背云〕他说的正是我。我如今一发问他咱。小娘子。当初成亲。那人姓甚名谁。他如今可往那里去了。〔正旦唱〕
　　【圣药王】去了俺那丑生。撞着俺这短命。〔张瑞卿云〕如今这酒店是甚么人的。〔正旦唱〕他是个放钱举债的爱钱精。〔张瑞卿云〕你可为甚么到这里。〔正旦唱〕他使弊幸。使气性。见无钱踏着陌儿行。推我在这陷人坑。
　　〔张瑞卿云〕小娘子。他必然要图谋你。敢是不随顺。他这般折倒你来么。〔正旦唱〕
　　【麻郎儿】动不动掂折我腿脡。动不动打碎我天灵。着去处依着便行教酾酒愿随鞭镫。
　　〔张瑞卿云〕小姐受他这般凌辱。你便随顺他也罢了。〔正旦唱〕
　　【么篇】我可也不曾。半星也不动情。则由他法外施行。〔张瑞卿云〕你为何不随顺他。〔正旦唱〕我便死呵是张家妇名。怎肯踹刘家门径。
　　〔张瑞卿云〕哎。你元来在这里这般受苦。小娘子。你便是李府尹的女孩儿玉英么。〔正旦云〕则我便是李府尹的女儿。你怎么认的我来。〔张瑞卿云〕妹子。你那时小也。我一向出去游学。将近二十年不曾回家。今日纔见得你。妹子。你可为甚么在这里受那苦楚来。〔正旦云〕哥哥不知。当日父亲赴京去。缺少盘缠。央玉清庵刘道姑问刘员外借了十个银子。那文书上着我也画一个字儿。我父亲许久不回。本利该还二十个银子。刘员外索讨。那道姑是保人。因我无银还他。刘员外要去官中告这道姑。追拷银子。那刘员外和道姑说。要我为妻。就将这二十个银子做了财礼。我只得约他在玉清庵赴期。当夜晚间就去。不曾遇着员外。遇着一个秀才张瑞卿。成其夫妇。那张瑞卿上朝进取功名去了。刘员外取我到家。我想来一马不背两鞍。双轮岂辗四辙。我至死也不随顺他。因此上罚我在这酒店中卖酒。哥哥。你救你妹子咱。〔张瑞卿云〕元来是这等。你放心。都在你哥哥身上。你与我唤出刘员外来。〔正旦云〕员外。你来。有我哥哥在这里。〔刘员外上云〕是谁唤我。〔见科云〕如何受不过苦楚。不怕他不随顺我。我买欢喜团儿你吃。〔正旦云〕我哥哥要见你。〔刘员外云〕你哥哥在那里。〔正旦云〕则这个便是我哥哥。〔刘员外云〕怪道你两个厮像。两个鼻子一般般的。〔张瑞卿云〕则这个便是刘员外。我这妹子借了你家多少银子。〔刘员外云〕借了我十个银子。如今本利该还二十个银子。〔张瑞卿云〕二十个银子打甚么不紧。都是我替妹子还你。〔刘员外云〕大舅。你知么。他父亲许了我为妻来。〔张瑞卿云〕既是这等。准备羊酒花红。三日之后。重来娶他。纔是正理。〔刘员外云〕若是这等。你是我的大舅子哩。这二十个银子。我也不要你还了。下次小的每安排酒来。请舅子吃三锺。〔张瑞卿云〕不必吃酒。妹子且跟我回家去来。〔正旦云〕惭愧。谁想有今日也呵。〔唱〕
　　【收尾】俺哥哥替还了原借银十锭。两事家临危自省。第一来把俺这亲兄长好看成。第二来将俺那俊男儿奈心等。〔同下〕
　　〔刘员外云〕谁想是我大舅子。他是个好人。我到三日之后。安排着牵羊担酒。直至他家问亲去。那时娶到家中。难道还不随顺我哩。〔诗云〕准备做夫妻。宰狗杀田鸡。洞房花烛夜。全凭大挂槌。〔下〕
　　〔音释〕
　　旋旋去声　揩楷平声　宅池斋切　掂低廉切　脡音挺　酾音筛　辗尼蹇切　十绳知切
　　第四折
　　〔张瑞卿同正旦上云〕谁想在酒店中认了妹子。我问你咱。妹子。你端的少刘员外银子也不少。〔正旦唱〕
　　【双调新水令】这洛阳城刘员外他是个有钱贼。只要你还了时方纔死心塌地。他促眉生巧计。开口讨便宜。总饶你泼骨顽皮。也少不得要还他本和利。
　　〔张瑞卿云〕妹子。俺父亲借他银子。须待俺父亲来还。你不肯嫁他。也由得你。〔正旦唱〕
　　【步步娇】只为那举债文书我画的有亲笔迹。因此上被强勒为妻室。这真心儿誓不移。情愿万打千敲受他磨到底。今日留得个一身归。谢哥哥肯救我亲生妹。
　　〔张瑞卿云〕妹子。你看些茶汤来我吃。〔正旦云〕理会的。〔下〕〔张瑞卿云〕我把这鸳鸯被儿铺在床上。我推吃酒去。他见这鸳鸯被。自然知道了也。〔做铺被科〕〔正旦捧茶汤上云〕哥哥吃茶咱。〔张瑞卿云〕妹子。我如今吃酒去也。投至我回来。你将这被卧儿铺陈下。则怕我醉了呵要歇息。你记者。〔下〕〔正旦云〕哥哥饮酒去了也。投至得哥哥回来。我与他铺下这床铺咱。〔做铺床科〕〔唱〕
　　【雁儿落】则他这行装特整齐。书舍无俗气。瑶琴壁上悬。宝剑床头立。
　　【得胜令】呀。我与你搭起绿罗衣。铺开紫藤席。绣枕头边放。香衾手内提。索甚么疑惑。这是我绣来的鸳鸯被。可不是跷蹊。谁承望这搭儿得见你。
　　〔云〕好是奇怪。这被儿原是我绣来的。是我与张瑞卿来。可怎生得到俺哥哥手里。待他来家时。我试问他波。〔张瑞卿做醉科上云〕我醉了也。妹子在那里。〔正旦做扶末云〕哥哥。有酒也。吃甚么茶饭。〔张瑞卿云〕妹子。甚么茶饭都吃不得了。我醉了也。〔正旦唱〕
　　【沽美酒】则他这酸黄虀怎的吃。麄米饭但充饥。怕哥哥害渴时冰调些凉蜜水。我玉英有句话儿敢题。〔张瑞卿云〕妹子有话。但说不妨。〔正旦唱〕问的我陪着笑卖查梨。
　　〔旦笑科〕〔张瑞卿云〕你说便说。只管笑怎的。〔正旦唱〕
　　【太平令】若问你哥哥休讳。这鸳鸯被委是谁的。〔张瑞卿云〕是我的妹子与我的。〔正旦唱〕除妹子别无甚妹子。除哥哥别无甚兄弟。我玉英呵世做的所为。这里。便跪膝。则鸳鸯被要知根搭底。
　　〔张瑞卿云〕这被儿你问他怎的。〔正旦云〕哥哥。这被儿原是我的来。〔张瑞卿云〕是便是。你认的我么。〔正旦云〕我不认的你。〔张瑞卿云〕则我便是张瑞卿。〔正旦云〕则被你想杀我也。枉叫了你这三日哥哥。〔张瑞卿云〕我还你十日姐姐。我关上这门。我与你陪话咱。〔饮酒科〕〔正旦云〕张瑞卿。我今日与你相会。兀的不欢喜杀我也。〔刘员外上云〕今日三日了。我到李家问亲事咱。可怎生关着这门。我蹅开门来。好也。你两个做的好勾当。这个是我的老婆。〔张瑞卿云〕这个是我的老婆。〔刘员外云〕倒是你的老婆。你冒认亲兄。强赖人妻。我和你见官去来。〔同下〕〔李府尹引张千上〕〔诗云〕三年待罪汉西京。重许衣冠返洛城。寄语侍臣休望幸。早伸冤气到长平。老夫李彦实。被左司家劾奏。待罪三年。幸得主上仁圣。公道大明。道左司奏劾不实。已远远的贬窜去了。着老夫仍为河南府尹。勅赐势剑金牌。一应贪官污吏。准许先斩后闻。如今来到洛阳地面。张千。是甚么人吵闹。与我拿将过来。〔张千云〕理会的。拿过来。〔跪科〕〔刘员外云〕老爷可怜见。与小人做主咱。〔李府尹云〕兀的不是我女孩儿玉英。〔正旦云〕兀的不是我父亲。〔李府尹云〕你怎生在这里。〔正旦云〕父亲你去时问刘员外借了十个银子。本利该二十个银子。无的还他。他强逼我为妻。父亲与我做主咱。〔李府尹云〕这个是谁。〔正旦云〕父亲去家之后。您孩儿自许了亲事。与他为妻。〔张瑞卿云〕小官是张瑞卿。新除本处县尹。〔刘员外云〕好也。你两个官官相为。我死也。〔李府尹云〕有这等事。张千。取大棒子过来。将刘员外先责四十。再送有司问罪。〔张千打科〕〔正旦唱〕
　　【锦上花】这厮倚恃钱财。虚张声势。硬保强媒。把咱凌逼。重则鞭笞。轻则骂詈。难道河有澄清。人无得意。
　　【幺篇】当时曾受亏。今日也还席。大小荆条。先决四十。再发有司。从公拟罪。钱可通神。法难纵你。
　　〔李府尹云〕张瑞卿和老夫同到宅中。今日是个吉日良辰与女孩儿永远为夫妻。一面杀羊造酒。做个庆喜的筵席。〔做到宅张瑞卿同正旦拜成礼科〕〔正旦唱〕
　　【清江引】想人生百年能有几。要博个开颜日。父子共团圆。夫妇重和会。这便是出寻常天大的喜。
　　〔李府尹诗云〕贼徒嗁吓结良缘。号令沉枷在市廛。欠钱索债虽常事。倚富欺贫岂有天。新壻今朝为令尹。老夫依旧得生旋。杀羊造酒排筵宴。夫荣妻贵喜团圆。
　　〔音释〕
　　贼则平声　塌音塔　迹将洗切　室伤以切　俗词疽切　席星西切　惑音回　吃音耻　逼兵迷切　笞昌知切　詈音利　席星西切　日人智切　吓音黑　唬音夏
　　题目　金阊客解品凤凰箫　
　　正名　玉清庵错送鸳鸯被
　　玉清庵错送鸳鸯被杂剧终

《元曲选》　争报恩三虎下山杂剧　（明）臧晋叔 编 
　　争报恩三虎下山杂剧　　（元）无名氏 撰
　　●争报恩三虎下山杂剧目录
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　屈受罪千娇赴法　正名　争报恩三虎下山 
　　楔子
　　〔冲末扮宋江引偻罗上〕〔宋江词云〕只因误杀阎婆惜。逃出郓州城。占下了八百里梁山泊。搭造起百十座水兵营。忠义堂高搠杏黄旗。一面。上写着替天行道宋公明。聚义的三十六个英雄汉。那一个不应天上恶魔星。绣衲袄千重花艳。茜红巾万缕霞生。肩担的无非长刀大斧。腰挂的尽是鹊画鵰翎。赢了时。舍性命大道上赶官军。若输呵。芦苇中潜身抹不着我影。某宋江是也。俺这梁山上。离东平府不远。每月差个头领下山打探事情去。前者差大刀关胜。下山去了个月程期。不见回来。第二个月差金鎗教手徐宁。下山接应去。也不见回来。小偻罗。便说与弓手花荣。下山接应两个兄弟去。着他小心在意。休违误者。〔诗云〕传军令岂不分明。偏关胜违误期程。着花荣速离营寨。下山去接应徐宁。〔下〕〔外扮赵通判同正旦李千娇搽旦王腊梅净丁都管倈儿上〕〔赵通判云〕小官姓赵。双名士谦。今为济州通判。嫡亲的六口儿家属。大夫人李千娇。第二个夫人王腊梅。这个是丁都管。是大夫人陪送过来的。有一双儿女。是金郎玉姐。小官要赴任去。有那梁山一带。道路难行。小官只得先去之任。将家属留在这权家店上安下。待上任后。另差人马迎接。一路上也好防护。夫人。你与众家属权寓在此。不久我便差人来取你。我如今收拾行装先去也。〔正旦云〕相公稳登前路。等雨水晴时节。可来取俺老小每也。〔搽旦云〕相公。你一路上小心谨慎。早早的睡。迟迟的起。冷的休吃。吃了冷的生冷病。热的休吃。吃了热的生热病。温的休吃。吃了温的生温病。茶也休吃。饭也休吃。酒也休吃。肉也休吃。面也休吃。投至回家。饿的你娘扁扁的。〔赵通判云〕二夫人。你须好生看觑一双儿女。丁都管。你用心伏事两个妳妳。照顾行李。则今日我就辞别了夫人。上任去也。〔诗云〕梁山路近苦难行。家属权时旅店停。方信将军不下马。也须各自奔前程。〔下〕〔正旦云〕丁都管。相公去了也。你前后执料去。我卧房里收拾去咱。〔下〕〔丁都管云〕下次小的每仔细火烛。早早的收拾家私停当。歇息了罢。我丁都管。元是大夫人带过去的陪房。我通判相公又有个二夫人。与我有些不伶俐的勾当。他如今叫我有甚话说。且去问咱。〔见搽旦云〕小妳妳。叫我有甚事。〔搽曰旦云〕相公去了也。丁都管。我嫁你相公许多年。不知怎么说。我这两个眼里见不得他。我见你这小的。生的干净济楚。委的着人我有心要和你吃几锺梯气酒儿。你心下如何。〔丁都管云〕小妳妳。可怜见。我正要吃几锺酒。吃便吃。则不要着大夫人知道。和你多吃几杯。我若忘了你的恩。就死了过路儿的。我和你慢慢的吃酒呀。恰似有个什么人来。〔搽旦云〕不妨事。你靠着我坐。左右这里无有外人。咱两个慢慢的吃。〔关胜在古道云〕卖狗肉。卖狗肉这里也无人。某乃大刀关胜的便是。奉宋江哥哥的将令。每一个月差一个头领下山打探事情。那一个月肯分的差着。我离了梁山。来到这权家店支家口。染了一场病。险些儿丢了性命。甫能将息。我这病好也。要回那梁山去。争奈手中无盘缠。昨日晚间偷了人家一只狗。煑得熟熟的。卖了三脚儿。则剩下一脚儿。我卖过这脚儿。便回我那梁山去了。来到这权家店。只见一个男子搭着个妇人。一坨儿坐着喝酒。我过去卖这狗肉去。〔见科云〕官人娘子。买些香喷喷的狗肉吃可好。〔搽旦云〕兀那厮。甚么官人娘子。我是夫人。他是我的伴当。〔关胜云〕休斗我耍。那得个伴当和娘子一坨儿坐着吃酒。〔丁都管云〕我坐不坐。干你甚么事。〔关胜怒科云〕这厮好无礼也。我打这厮。〔关胜做打丁都管做死科〕〔关胜云〕不中。我走了罢。〔搽旦云〕打死人也。〔店小二上云〕拏住拏住。〔搽旦云〕好也。你这厮白白的打死了我家伴当。更待干罢。我叫姐姐去。姐姐你出来。不知那里走将一个大汉来。打死了俺丁都管也。〔正旦上云〕你叫我怎么。〔搽旦云〕姐姐。一个卖狗肉的大汉。打死了俺丁都管也。〔正旦云〕在那里。待我看咱。好一个壮士也。兀那汉子。你为甚么打死俺家的人。〔关胜云〕那壁娘子息怒。听小人分辩。恰纔我道。官人娘子。买些香喷喷的狗肉吃。那厮便道。我是伴当。他是娘子。你怎么赶着我叫官人。我便道那个伴当和娘子一坨儿坐着吃酒来。那厮不由分说。将我乱打。被我可叉则一拳。丕的打倒在地。这也只是拳头无眼。过误打死了人。娘子怎生可怜见。〔正旦云〕你姓甚名谁。〔关胜云〕我不是歹人。我是梁山上宋江哥哥手下第十一个头领。大刀关胜的便是。〔正旦云〕你不是歹人。正是贼的阿公哩。〔背云〕这济州是贴近梁山泊的。我一向闻得宋江一伙。只杀滥官污吏。并不杀孝子节妇。以此天下驰名。都叫他做呼保义宋公明。不争害他第十一个头领。那三十五个就肯干罢。他那怕你是官是府。兴起兵来。怕不把我一门儿诛尽杀绝。不如做个计较。放了他回去。狭路相逢。安知没有报恩之处。〔回云〕兀那汉子。你多大年纪也。〔关胜云〕小人二十五岁。〔正旦云〕妾身比你却长一岁。兀那汉子。若不弃嫌。我认义你做个兄弟。你意下如何。〔关胜云〕休道是做兄弟。便笼驴把马。愿随鞭■〈釒凳〉。〔正旦云〕兄弟。我是李千娇。嫁的官人就是济州通判赵士谦。有一双儿女金郎玉姐。这个是俺相公的小夫人。唤做王腊梅。这厮是俺带过来的陪房。唤做丁都管。他会这闭气法。但做了亏心的事。他便使这闭气法诈死了。兄弟。你放心自去。有我在哩兄。弟也。无甚么与你。这一只金凤钗。与你权做压惊钱。休嫌轻意。〔关胜云〕多谢了姐姐。兀的不諕杀你兄弟也。〔正旦唱〕
　　【仙吕赏花时】好斗打相争俺这厮。〔关胜云〕我不曾重打他。则一拳就打倒了。〔正旦唱〕但吃亏了些儿他可早推诈死。〔关胜云〕倘若死了呵。怎了也。〔正旦唱〕遮莫他血泊内倘着横尸。〔关胜云〕他是官宦人家伴当。姐姐便放了我去。只怕他还要到官府里告我哩。〔正旦唱〕你安心波壮七。俺可也便怎肯容的到官司。〔下〕
　　〔店小二云〕呸。元来是夫人的兄弟也。要我费这一番力。误了我做豆腐的工夫。我自去也〔下〕〔关胜云〕关胜。你好险也。若不是千娇姐姐呵。怎了。兀那厮你听者。有雠的是丁都管和王腊梅。有恩的是我那千娇姐姐。切切的记在心上。〔诗云〕正是虎着痛箭难舒爪。鱼遭丝网怎番身。运去打杀无义汉。时来金赠有恩人。〔下〕〔搽旦云〕呸。傻弟子孩儿。他每都去了。你还不起来做甚么。〔丁都管做起身科云〕倒一觉好睡也。吃你打搅醒了我。〔搽旦云〕咱这里说话。也不是自在处。咱去稍房里说话去来。〔丁都管云〕小妳妳也说的是。我和你再吃一杯儿咱。〔同下〕
　　〔音释〕
　　重平声　茜阡去声　奔去声　分去声　坨音陀　长音掌　推退平声　傻商鲊切
　　第一折
　　〔徐宁薄蓝上云〕行不更名。坐不改姓。某宋江哥哥手下第十二个头领。金鎗教手徐宁是也。俺宋江哥哥每一月差一个头领下山。去打探事情。头一个月差关胜下山。去了个月程期。不见上山。宋江哥哥又差某徐宁接应关胜去。到这权家店支家口。得了一场冻天行的证候。一卧不起。在那店小二哥家安下。房宿饭钱都欠了他的。将我赶将出来。白日里在那街市上讨饭吃。夜晚来在那大人家稍房里安下。天色晚了也。我掩上这门歇息咱。〔做睡科〕〔丁都管同搽旦上〕〔丁都管云〕小妳妳。这里不是说话的所在。俺去稍房里说话。小妳妳。休大惊小怪的。我有个口号儿赤赤赤。〔搽旦云〕好丁都管。你跟的我稍房里去来。赤赤赤。〔徐宁云〕这个好似俺梁山上宋江哥哥的暗号。则怕着人来接应我。〔正旦上云〕这早晚王腊梅还不到房里歇息。多咱又和丁都管钩搭去了。那厮待瞒谁也呵。〔唱〕
　　【仙吕点绛唇】我这里着眼偷瞧。教人耻笑。〔搽旦做扯凈手按脖子科云〕偌长的身子。则怕人看见。你低着腰把那脚抬得轻着。这等的差法。也着人教你。赤赤赤。〔正旦唱〕怎觑那乔躯老。屈脊低腰。款那步轻抬脚。
　　【混江龙】有一日官人知道。将这一双儿泼男女怎躭饶。若知他暗行云雨。敢可也乱下风雹。那瓦罐儿少不的井上破。夜盆儿刷杀到头臊。妆体态。弄妖娆。共伴当。做知交。将家长。厮瞒着。可正是阎王不在家。着这伙业鬼由他闹。我今夜着他个火烧祅庙。水淹断了蓝桥。〔下〕
　　〔搽旦云〕来到了也。推开这门者。〔做蓦过徐宁绊倒科云〕是甚么绊我一脚。丁都管。你关了门。等我点个灯来。攞下这窗户上纸来。做个纸捻儿点着。我试看咱。有贼也。拏住贼了。唤俺姐姐去。姐姐。你快出来。稍房里拏住一个贼了。〔丁都管云〕正是贼。拏绳子来绑了。〔正旦上云〕唤我做甚么。〔搽旦云〕姐姐。俺稍房里拏住一个■〈扌班〉脊梁不着的大汉。正是个贼。〔正旦云〕在那里。〔见科云〕是一个好大汉也。丁都管。你做什么这等。闹〔丁都管云〕妳妳。您孩儿拏住个贼了。〔正旦唱〕
　　【油葫芦】你晌午后先吃了人一顿拷。怎又将他来扯拽着。〔搽旦云〕妳妳。你倒说的好。他是个贼。见了怎不拏住。〔正旦唱〕哎。你个贤妇也不索絮叨叨。则这一条大官道又不是梁山泊。则这一座小店儿又不是沙门岛。前面可也下着客人。后面是咱的老小。〔丁都管云〕您孩儿前后执料去。拏住这厮。正是个贼。〔搽旦云〕我现在稍房里拏住他。看他那贼鼻子。贼耳■〈耳朶〉贼脸贼骨头。可怎么还不是贼哩。〔正旦唱〕似倾下一布袋野雀般喳喳的叫。大古里是您人怨语声高。
　　〔丁都管云〕嗨。拏住了贼。倒说不干我事。〔搽旦云〕我两个来这里收拾。一推开门。就拏住他。怎么不是贼〔丁都管云〕这厮正是贼。〔正旦云〕且不问他是贼不是贼。我只是问你两个。〔唱〕
　　【天下乐】您做事可甚人不知鬼不觉。他把这房也波门房门可早关闭了。你可便走将来轻将这门扇敲。〔云〕你到这稍房儿里去做甚么。〔搽旦云〕我在这里拌草料喂马来。〔正旦唱〕这里又无他那盛料盆。又无那喂马槽。妹子也你可甚空房中来和草。
　　〔搽旦云〕他在这里正是贼。〔正旦云〕你道他是贼。知他谁是贼。〔唱〕
　　【村里迓鼓】他又不曾杀人放火。他又不曾打家截道。他这般伏低也那做小。〔搽旦云〕姐姐。常言道贼汉软如绵。休信他。〔正旦唱〕他可便紧叉手连忙陪笑。〔搽旦云〕他笑里有刀哩。正是贼。〔正旦云〕你道他是贼呵。〔唱〕他头顶又不又不曾戴着红茜巾。白毡帽。他手里又不曾拿着粗檀棍。长朴刀。他身上又不穿着这香绵衲袄。
　　〔搽旦云〕丁都管拏绳子来。绑了送到官府中去来。〔丁都管云〕拏绳子来。绑得紧紧儿的。休等他挣脱了去。〔正旦云〕丁都管。你只放了他者。〔唱〕
　　【元和令】做甚道使绳子便绑缚。妹子也到官司要发落。〔云〕我心里待要救那壮士。则除是这般。兀那壮士。你姓甚名谁。〔徐宁云〕我不是歹人。我是徐宁。〔搽旦云〕哦。徐宁正是贼。〔正旦云〕你敢是徐胜。〔徐宁云〕呸。我是徐胜是徐胜。〔正旦唱〕你那里没来由则把领头稍。哎。和人寻唱叫。则这徐宁徐胜两个字相差较。妹子你莫耳朵背错听了。
　　〔云〕你近前来。我自认你咱。〔唱〕
　　【上马娇】我这里观了相貌。觑了眼脑。不由我忿气怎生消。甚风儿今夜吹来到。也是天对付。可教我和兄弟厮寻着。
　　【胜葫芦】兄弟。我是你姑舅姐姐李千娇。你见我怎生来不肯屈驴腰。〔徐宁云〕那壁厢是姐姐哩。受你兄弟两拜咱。〔搽旦云〕不中。他是徐宁哩。〔正旦唱〕喜得间别来身快乐。做甚买卖。度的昏朝。敢则是靠些赌官博。
　　〔徐宁云〕您兄弟争奈赤手空拳。不曾探望得姐姐。休怪您兄弟也。〔正旦唱〕
　　【幺篇】你道赤手空拳本利少。怕见我面情薄。往日家私甚过的好。敢则是十年五载。四分五落。直这般踢腾了些旧窝巢。
　　〔徐宁云〕早则不曾冲撞着姐姐。姐姐休怪。受您兄弟两拜咱。〔做拜科〕〔正旦背云〕你那里人氏。姓甚名谁。〔徐宁云〕我是梁山泊宋江哥哥手下第十二个头领。金鎗教手徐宁。你兄弟不是歹人那。〔正旦云〕元来和关胜一伙。都是梁山泊上好汉。救人须救彻。我有心救了关胜。怎好不救他。你今年多大年纪也。〔徐宁云〕我二十五岁。〔正旦云〕你二十五岁。我大你一岁。我认义你做个兄弟如何。〔徐宁云〕休道是做兄弟。便笼驴把马。愿随鞭■〈釒凳〉。敢问姐姐那里人氏。姓甚名谁。说与您兄弟知道波。〔正旦回云〕兄弟。你怎么忘了那。我是你姑舅姐姐李千娇。你姐夫是济州通判赵士谦。一双儿女金郎玉姐。他是我相公的小夫人王腊梅。这是俺家里带过来的陪房丁都管兄弟也。你怎么忘了。妹子。你和兄弟厮见咱。〔搽旦云〕我不认得。原来是你兄弟哩。你休怪。你休怪。你姊妹两个生得一般模样的。你看俺姐姐的鼻子和你的鼻子一般样的。〔正旦云〕丁都管。你来拜你舅舅咱。〔丁都管云〕不认得是舅舅。早是我不曾冲撞着舅舅。我着你老子放个辔头。〔同搽旦虚下〕〔正旦云〕兄弟也。路途上厮见。无甚么与你。这一只金钗儿。倒换些钱钞。做盘缠去。〔徐宁云〕恰纔姐姐救了我的性命。又认我做兄弟。又与我一只金钗儿做盘缠。姐夫赵通判。姐姐李千娇。两个孩儿金郎玉姐。便是印板儿也似印在我这心上。则愿得姐姐长命富贵。若有些儿好歹。我少不得报答姐姐之恩。可不道路遥知马力。日久见人心。〔正旦唱〕
　　【赚煞尾】我与你这金钗儿做盘缠。你去那银铺里自回倒。休得嫌多道少。你姐夫那做官处和兄弟厮撞着。这赍发休想是薄。你姐夫虽然他便权豪。向亲眷行怎肯妆幺。你姐夫从来贫不忧愁富不骄。你可怜见我耽烦受恼。你可怜见我无依少靠。兄弟也你若是得工夫频探望两三遭。〔下〕
　　〔徐宁云〕徐宁。你好险也。恰纔不是千娇姐姐。那里得这性命来。我徐宁紧记着。有恩的是千娇姐姐。有雠的是丁都管。王腊梅。〔诗云〕离了权家店。还俺大虫窝。见他吴学究。说与宋江哥。■〈忄赞〉得黄金盛。重将宝剑磨。金赠千娇姐。剑斩泼娇娥。〔下〕〔搽旦同丁都管上〕〔搽旦云〕好造化也。恰好两处都吃不成酒。只不如靠着壁上。做些勾当。也消遣了这场儿高兴。去来。赤赤赤。〔同下〕
　　〔音释〕
　　更音京　教平声　那音挪　脚音皎　雹巴毛切　着池烧切　祆音轩　泊巴毛切　觉音皎　盛音呈　空去声　和去声　缚房包切　落音涝　愽巴毛切　薄巴毛切
　　第二折
　　〔正旦同倈儿上〕〔正旦云〕自从俺相公上任之后。差夫马到那权家店上迎取俺们到官。在这后花园中居住。好是幽静也呵。〔唱〕
　　【中吕粉蝶儿】我生长在大院深宅。便烧个灰骨儿断不了我这幽闲体态。尽着他放荡形骸。我可也万千事。不折证。则我这心儿里忍耐。遮莫他翻过天来。则你那动人情四般儿不爱。
　　【醉春风】我可也不殢酒不贪财。我不争气不放歹。那妮子闲言长语。我只做耳边风。那里也将他来睬。睬。且把那泼贱的休提。便聪明的无益。倒不如老实的常在。
　　〔花荣慌上云〕休赶休赶。一个来。一个死。两个来。一双亡。〔跳墙科云〕我跳过这墙来。原来是一所花园。远远的一个撮角。亭子里点着明灯蜡烛。亭子下一块太湖石。我在这太湖石边掩映着。看是甚么人来。〔正旦云〕夜深也。孩儿每都睡了也。我烧香去咱。我开了这门。我掇过这香卓儿来。天也。李千娇头一炷香愿天下太平。第二炷香愿通判相公与一双孩儿身体安康。第三炷香愿天下好男子休遭罗网之灾。我烧罢香也。我回卧房中去。关上这门。自歇息咱。〔下〕〔花荣云〕嗨。好一个贤达的女子也。头两炷香可也不打紧。第三炷香愿天下好男子休遭罗网之灾。我是逃灾避难之人。他说这等吉利的话。我就要上梁山去。不知这娘子姓甚名谁。哦。则除是这般。我如今在房门外走的鞋底鸣。脚步响。料他必然出来。〔做走科〕〔正旦上云〕这鞋底鸣。脚步响。必定是俺通判相公来了。〔唱〕
　　【迎仙客】你不守着那小妮子。闲伴着这死尸骸。夜深的向我房里我房里更做甚么来。你只恁的好不风流。只恁的不自在。〔带云〕我猜着你也。〔唱〕你则道我不肯将门开。多管是你壁听在这窗儿外。
　　〔云〕相公。你在我那门首鞋底鸣脚步响。你则道我不开这门。相公。你则休躲了我。我自开开这门。〔做开门科〕〔花荣做入门科〕〔正旦云〕可不说来。相公。你躲了我也。到天明你可休寻我的不是。我依旧关上这门者。〔做见科云〕兀的不諕杀我也。〔花荣云〕娘子休惊莫怕。我不是歹人。〔正旦云〕壮士要的金珠财宝。你都将的去。则留着我的性命咱。〔花荣云〕娘子。我不是歹人。〔正旦唱〕
　　【红绣鞋】諕的我战钦钦系不住我的裙带。慌张张兜不上我的罗鞋。身难整脚难那手难抬。见一个偌来大一条汉。直撞入我这卧房来。〔云〕壮士。你从那里来。〔花荣云〕我越墙而来。〔正旦唱〕可兀的是侯门深似海。
　　〔云〕壮士饶命。〔花荣云〕我不是歹人。〔正旦云〕你既不是歹人。你通名显姓咱。〔花荣云〕我是宋江手下第十三个头领。弓手花荣。我不是歹人。〔正旦背云〕你不是歹人。可是贼哩。早梁山泊上好汉。遇着三个儿也〔花荣云〕那壁娘子。也通一个姓名。〔正旦云〕妾身李千娇。敢问壮士多大年纪。〔花荣云〕小可今年二十四岁〔正旦云〕不是我要便宜。我长着你两岁。我有心认义你做个兄弟。不知你意下如何。〔花荣云〕休说做兄弟。便笼驴把马。愿随鞭■〈釒凳〉。〔正旦云〕兄弟。你牢记者。妾身是李千娇。夫主是济州通判赵士谦。一双儿女。是金郎玉姐。还有俺相公的小夫人王腊梅。伴当丁都管。他两个数次寻我的不是则怕久后落在他勾中。你则是早些来救我。〔花荣云〕姐姐。你放心。李千娇的姓名。经板儿也似印在我这心上。姐姐若无危难便罢了。若有危有难。我舍一腔热血。必来答救姐姐。〔丁都管同搽旦上〕〔丁都管云〕二妳妳。俺两个去花园中亭子上。吃几杯酒去来。〔做听科云〕二妳妳。你听大妳妳房里有人说话哩。一定是奸夫。俺叫出相公来。〔搽旦云〕呀。夫人房里真个有人说话。〔做唤科云〕相公。相公。〔赵通判上云〕二夫人。你叫我做什么。〔搽旦云〕你向的好夫人。他房里藏着奸夫说话哩。都像我肯做这等勾当。〔赵通判云〕你过来。待我听去。〔做听科云〕是真个我蹅开这门。〔赵通判做蹅门科〕〔花荣做一刀科云〕兀的不有人来。不中。走走走。〔下〕〔赵通判云〕哎哟。好也罗。你背地里有奸夫。伤了我臂膊也。我和你是儿女夫妻。你这般做下的。〔正旦云〕天那。可怎生是好也。〔搽旦云〕你做的好勾当。相公怎么歹看承你来。你藏着奸夫。将相公臂膊砍伤了。相公。你休要打他。这个是十恶大罪。律有明条。拏着见官去来。〔正旦云〕相公不要听他。没甚么奸夫来。〔赵通判云〕这事我自家不好问。二夫人。你做状头。拖他见官去。〔正旦云〕天那。兀的不害杀我也。〔同下〕〔张千上排衙科云〕在衙人马平安。抬书案。〔外扮孤上诗云〕农事已随春雨办。科差犹比去年稀。矮窗睡足迟迟日。花落闲庭燕子飞。小官姓郑。双名公弼。自中甲第以来。屡蒙迁用。现为济州知府之职。今日升厅坐早衙。张千。喝撺箱抬放告牌出去。〔张千云〕理会的。〔赵通判上云〕小官赵通判。衙门中告大夫人去来。张千报复去。道有赵通判来见相公。〔张千云〕有赵通判来见相公。〔孤云〕道有请。〔张千云〕请进。〔赵通判做见跪科云〕相公。小官特来告状。〔孤云〕相公请起。有何事。〔通判起身科云〕小官有两个夫人。不想大夫人有奸夫在房中说话。小官蹅开门。奸夫将刀子伤了我臂膊。相公与我做主咱。〔孤云〕相公差矣。你的大夫人是你儿女夫妻。岂有此理。便好道家丑不可外扬。相公自己断了罢。〔赵通判云〕相公不断。我别处告去。〔孤云〕若别处去告。又不如在本府告。我问相公。谁是原告。〔赵通判云〕小夫人是原告。〔孤云〕既如此。相公请回。着家中嫡亲的人来首状。〔赵通判云〕多谢多谢。小官就回家去。着亲人自来首状也。〔下〕〔孤云〕张千。拏过那一行人来。〔张千做拏正旦搽旦倈儿上见科云〕当面。〔搽旦云〕大人。我是济州赵通判第二个夫人。这个是他大夫人。他房中藏着奸夫。俺相公蹅开门来。那奸夫拏着刀要杀俺相公。不想杀不中。在俺相公臂膊上砍了一刀。现有伤痕。告大人与俺相公做主咱。〔孤云〕谁是李千娇。〔正旦云〕妾身便是李千娇。〔孤云〕噤声。那个和你排房那。兀那大夫人。你岂不知夫乃身之主。你怎生结构奸夫。伤了亲夫。有乖风化。其罪非轻。当日是多早晚时候。到于卧房中。做出这事。你从实说来。免受打拷。〔正旦唱〕
　　【石榴花】昨宵个月明如水浸楼台。〔孤云〕你在那卧房中做什么来。〔正旦唱〕妾身将这单枕倚翠屏挨。〔孤云〕初更时候。必是歹人。从实的说来。〔正旦唱〕只听得那履声款款步闲阶。〔带云〕其时我只道是通判相公。〔唱〕妾身可便起来忙把这门开。〔孤云〕开了门见甚么人来。〔正旦唱〕见一个碑亭般大汉将这门桯来蓦。〔孤云〕你见他可是怕人也不怕。〔正旦唱〕諕的我魂飞在九霄云外。〔孤云〕他可说什么来。〔正旦唱〕他道是姐姐你便休惊怪。〔孤云〕通判相公。怎生便知道来。〔正旦唱〕谁承望他将通判唤将来。
　　〔孤云〕他说是你结构的歹人哩。〔正旦唱〕
　　【斗鹌鹑】俺又不曾弄月嘲风。怎揽下这场愁山闷海。〔孤云〕那贼汉怎生般中注模样。〔正旦唱〕我则见灯影下英雄。〔孤云〕他拏着些什么。〔正旦唱〕谁知他手中有这器械。〔孤云〕他姓甚名谁。〔正旦云〕知他姓什么那。〔孤云〕你不说他名姓。张千拣大棒子来。将他打着者。〔正旦云〕等我想咱。我想起来了也。〔唱〕想起他弓手花荣是说来。〔孤云〕住住住。弓手花荣正是梁山上强盗。便与我拏住。〔正旦云〕他走了也。〔孤云〕我则问你要。〔正旦唱〕这公事怎■〈百刂〉划。〔孤云〕他走了更待干罢。便与我画影图形。拏捉将来。〔正旦唱〕他沿门儿画影图形。直着我面皮上可也无颜的这落色。
　　〔孤云〕俺这官府中则要你从实的取责。不要你当厅抵赖。你犯下十恶大罪。须饶不得你那。〔正旦唱〕
　　【上小楼】你待教我从实取责。我又不敢当厅抵赖。恰待分说。又道咱家不伏烧埋。〔孤云〕你不招呵。俺这里必不干罢。〔正旦唱〕我但有那■〈扌勒〉喉咙。抹嗓子。裙刀搂带。就在这受官厅自行残害。
　　〔搽旦云〕大人。这赖肉顽皮。不打不招。拏那大棒子着实的打上一千下。他纔招了也。〔孤云〕张千。与我打着者。〔张千做打科云〕快招。快招。〔正旦唱〕
　　【幺篇】他他他打的来如砍瓜。似劈柴。棒子着处。血忽淋刺。肉绽皮开。这般苦禁持。恶抢白。怎生宁奈。〔孤云〕这妇人的罪犯。情理太重也。〔正旦唱〕只索便一刀两段倒大来迭快。
　　〔搽旦云〕你招了罢。不强似你这般吃打。〔孤云〕张千。打着者。〔张千打科云〕招了者。招了者。〔正旦做死科〕〔张千云〕相公。打死了也。〔孤云〕打死了也。将一碗水来喷醒他。〔张千做拏水喷科〕〔搽旦云〕相公。你则管打。打死了他。也不干我事。〔正旦做醒科〕〔唱〕
　　【快活三】昏惨惨云雾埋。疎剌剌的风雨筛。我一灵儿直到望乡台。猛听的招魂魄。
　　【朝天子】我这里便急待。急待要挣。这打拷实难捱。忽然将泪眼猛闪开。谁想道我这残生在。〔孤云〕张千。将他一双儿女。推近前来。叫醒他者。〔张千云〕理会的。〔做推倈儿科云〕你快叫。〔倈儿云〕妳妳。你苏醒着。〔正旦唱〕唤我的原来是痴小婴孩。〔孤云〕采起那厮头稍来者。〔正旦唱〕他把我揪头稍托下颏。〔孤云〕张千。打着那厮叫。〔张千云〕理会的。〔做打倈儿科云〕■〈口退〉。你叫你叫。〔倈儿叫科云〕妳妳。妳妳。〔做哭科〕〔正旦唱〕是谁人喳喳的叫妳妳。一齐的举哀。儿也可不想便救我离了阴司界。
　　〔孤云〕兀那李千娇。你不招便待干罢。再打着者。〔正旦云〕大人可怜见。我是好人家女。好人家妇。我吃不过这打拷。我招了罢。相公。是我李千娇因奸杀丈夫来。〔搽旦云〕如何你早招了。也不吃这般打拷。〔孤云〕既是招了。张千上了长枷。下在死囚牢里去。〔张千云〕理会的。〔做上枷科云〕上了枷也。〔搽旦云〕好么。只说獐过鹿过。可不说麂过。每日则捏舌头说别人。今日可是你还不羞死了哩。毛毛毛。〔正旦唱〕
　　【耍孩儿】罢罢罢我这里声冤叫屈谁瞅睬。原来你小处官司利害。衙门从古向南开。怎禁那探爪儿官吏每贪财。这里又无那敢为敢做的尚书省。更有那无曲无私的御史台。我恰行出衙门外。那妮子舞旋旋摩拳擦掌。叫吖吖拽巷啰街。
　　〔搽旦云〕相公。这一双儿女。我领将家去罢。呸。不识羞的狗骨头。这个是你的儿。你的女。恼了我。搧你那贼弟子孩儿。〔正旦云〕这妮子说出来做出来。哎。儿也。则被你痛杀我也。〔唱〕
　　【二煞】我可也堪恨这个泼短命。堪恨这个歹贱才。我恨不的一枷稍打碎那厮天灵盖。他将我那一双儿女拖将去。苦被那祗候公人把我拽过来。你后来要还我这脓血债。倚仗着你那有官有势。忒欺负我无靠无挨。
　　〔搽旦云〕你这一双儿女。就抬举的成人长大。也是个不成器的。等到家我慢慢的结果他。〔正旦唱〕
　　【煞尾】那妮子又不知三年乳哺恩。那里晓怀躭十月胎。他将我这一双业种阴图害。可正是拾得孩儿落的摔。〔下〕
　　〔张千云〕牢里收人。〔搽旦云〕相公。他大牢去了。我领着这两个小的回家中去也。〔下〕〔孤云〕张千。将那妇人下在牢中。到来日建起法场。拏出来杀坏了他者。〔诗云〕则为那李千娇私意传情。赵通判告到公庭。已问实别无冤枉。赴法场明正典刑。〔同下〕
　　〔音释〕
　　宅池斋切　殢音腻　长音仗　难去声　中去声　首去声　程音刑　蓦音卖　■〈百刂〉音摆　划胡乖切　色筛上声　责斋上声　禁平声　剌音辣　魄铺买切　音债　捱去声　苏音苏　颏音孩　旋去声　种上声　摔升摆切
　　第三折
　　〔店小二卖稀粥上诗云〕我卖稀粥真个稀。谁不与我做相知。由你连喝一百碗。吃了依然肚里饥。自家是个卖稀粥的。在这权家店支家口卖稀粥。但是南来北往。经商客旅。做买做卖。推车打担。赶不上城的。都在我这里买粥吃。土地老子保佑。则愿的买卖和合。百事大吉。利增百倍。今日清晨。熬下这一盆稀粥。看有甚么人来买吃。〔关胜上云〕有粥么。〔店小二云〕老叔。有粥有粥。〔徐宁上云〕有稀粥么。〔店小二云〕老叔。有的是稀粥。〔花荣上云〕有粥么。〔店小二云〕老叔。有粥有粥。〔关胜奠粥科云〕清天可表陆地方知。整粥落地。愿我那千娇姐姐。早出罗网之灾。〔徐宁云〕一点粥落地。愿的俺千娇姐姐早脱罗网之灾。〔店小二云〕喏。报报报。〔众云〕怎的。〔店小二云〕大家耍子。〔店小二做一手拏一碗口里一碗递科〕〔徐宁云〕哥哥。怎生认的千娇姐姐来。〔关胜云〕你两个兄弟不知。前一月奉宋江哥哥的将令。下的山来。到权家店支家口。不幸染了一场重病。不甫能将息的身子较好。要回梁山去。争奈手里没盘缠。你两个兄弟休笑。我偷了人家一只狗。煑的熟了。卖做盘缠。到的这权家店。只见一个男子汉一个妇人一坨儿坐着吃酒。我便道官人娘子。买些狗肉吃。那厮便道。他是娘子。我是伴当。我便道那个伴当和娘子一坨儿坐着吃酒。那厮不由分说。打将来。着我接住手。可叉则一拳打倒在地。我欲待走。被那王腊梅扯住。请的夫人来。两个兄弟不知。你说是谁。原来是千娇姐姐。见我说了那项上事。他就与了我一双短金钗。认我做兄弟。我回到梁山上。禀知宋江哥哥。如今耳消耳息。打听的千娇姐姐有难。我在哥哥根前告了一个月假限。收拾一包袱金珠财宝。下山搭救他去。因此上认的千娇姐姐。不知您两个兄弟怎生认的他来。〔徐宁云〕哥哥。听您兄弟说。我怎生认的那千娇姐姐。前一月宋江哥哥差你下山。去了个月期程。不上山来。宋江哥哥道。徐宁。你怎生不接应您关胜去。以此又差某下山。某到的那权家店支家口。也得了一场冻天行的证候。在那店小二家安下。房宿饭钱都欠少了他的。他将我捻将出来。白日里在那街上讨饭吃。到晚来在那店家稍房里安下。哥也。你说那稍房可是谁家。〔花荣云〕是谁家〔徐宁云〕就是那千娇姐姐做下处的这家。您兄弟正歇息着。则听两个人道。赤赤赤。我说是梁山泊上的暗号。着人来接应我。我开了门。可是王腊梅丁都管。他两个拏住我。说我是贼。叫将千娇姐姐来。那姐姐放了我去。又认我做兄弟。又与我一只金钗做盘缠。我问其故。他说恰纔那个是丁都管王腊梅。他两个有些不伶俐的勾当。姐夫是赵通判。姐姐是李千娇。一对儿女是金郎玉姐。如今我打听千娇姐姐有难。您兄弟问哥哥告了半个月假限。背着些金珠财宝搭救他。因此上您兄弟认的那千娇姐姐来。〔花荣云〕哥。我的情节也差不远。当日宋江哥哥的将令。因为您两个违了期限。不上山来。又差我来接应哥。您兄弟下的山来。到那济州府城外酒店里。多饮了几杯酒。入的城来。被风刮起衣服。露见我这逼绰子。被那捕盗官军看见。兀的不是梁山上的好汉。赶的我至急。■〈扌班〉的一枝苫墙柳树。被我跳过墙去。哥。您道你兄弟跳在那里。正跳在俺千娇姐姐花园里。我在那太湖石边躲着。天色晚了。不想姐姐出来烧香。头里两炷香都不打紧。第三炷香愿普天下好男子休遭罗网之灾。哥您兄弟逃灾躲难。听见姐姐说这等吉利之语。我就要上梁山告与宋江哥哥知道。争奈不知姐姐姓字。您兄弟在姐姐房门前鞋底鸣。脚步响。姐姐在房里听得。则道是他的通判相公来。开的房门。您兄弟蓦进门去。灯烛直下。见了您兄弟身材凛凛。相貌堂堂。教那姐姐可是怕也不怕。我便道姐姐休惊莫怕。则我是宋江手下第十三个头领。弓手花荣。我正与姐姐所说向上事。被那丁都管和王腊梅搬调着通判。说姐姐房里有奸夫。您兄弟拏着逼绰子奔将出来。不想那逼绰子抹破了姐夫臂膊。如今把姐姐拖到官中。三推六问。屈打成招。早晚押上法场去。您兄弟在哥哥根前告了一个月假限。收拾了些金珠财宝。舍一腔热血。答救千娇姐姐。〔关胜做拏刀科怒云〕我道千娇姐姐为谁来。原来是为你来。便好道蒙人点水之恩。尚有仰泉之报。知恩不报。非为人也。〔词云〕不怕宋江将咱怪。今朝绝早离山寨。救得那千娇姐姐呵。和你欢欢喜喜无妨碍。若救不得呵。则我这大杆刀劈碎鸟男女天灵盖。〔云〕你两个兄弟慢来。我先去也。〔店小二扯科云〕老叔。还稀粥钱去。〔关胜云〕改日来与你。〔下〕〔徐宁云〕兄弟。你听的关胜哥说么。他要大杆刀劈碎他天灵盖。兄弟徐宁也不是个善的。则我这点钢鎗可搭搠透他那三思台。兄弟。你慢来我。先去也。〔店小二云〕老叔。稀粥钱。〔徐宁云〕有什么稀粥钱。〔下〕〔花荣云〕两个哥为千娇姐姐。打甚么不紧。〔词云〕关胜哥大杆刀劈碎天灵盖。徐宁哥点钢鎗搠透三思台。休道银山铁瓮囚牢里。便是虎窟龙潭我也要救出来。〔店小二做。扯住云〕老叔。还我稀粥钱去。〔花荣云〕我有紧要事去。你个弟子孩儿。百忙里讨甚么粥钱。〔下〕〔店小二云〕哎哟。你看我那造物。清早晨纔开店。走将三个人来吃粥。他吃了粥。我问他讨粥钱。一个钱不曾与我。粥又吃了。连碗盏都打破了。难道我造物这等低。我如今也不卖粥了。只卖豆腐去来。〔下〕〔刽子拏正旦倈儿上〕〔刽子云〕上了板搭。关了门户。打扫街道。看时辰到了。就好下手。〔正旦云〕好冤屈也呵。〔唱〕
　　【越调斗鹌鹑】我可便项戴着沉枷。身缠着重锁。锁押损我身躯。枷磨破我项窝。干着你六问三推。生将我千刀万刴。〔刽子云〕行动些。布下法场。时辰将次到也。〔正旦唱〕我只听的一下鼓。一下锣。撮枷稍的公吏搊搜。打道子的巡军每叶和。
　　【紫花儿序】叫喳喳的大惊小怪。扑碌碌的后拥前推。恶狠狠的倒拽横拖。我实心儿怕死。我可也半步儿刚挪。知么。两下里一齐都簇合。可又早巳时交过。坐马的将官道蹅开。来看的将巷口搀夺。
　　〔刽子做打科云〕■〈口退〉。快行动些。〔正旦唱〕
　　【小桃红】告哥哥休打谩评詙。权等待些儿个。负屈衔冤怎生过。不存活。这场烦恼天来大。那妮子把孩儿每厮捰。将女孩儿面皮掴破。你常是下的手狠偻罗。
　　〔刽子云〕你若不犯下罪。可也不遭这等刑宪。〔王腊梅上寻打倈儿科〕〔正旦唱〕
　　【鬼三台】往常我清闲坐。列鼎食重裀卧。今日在法场上结末。好事便多磨。我犯了个杀丈夫的罪过。两下里看的直这般多。把个十字街挤的没一线儿阔。近了也闹市云阳。远的是兰堂也那画阁。
　　〔关胜徐宁花荣冲上劫法场科云〕梁山泊好汉。全伙在此。〔刽子做见慌跑科〕〔王腊梅拖倈儿下〕〔花荣云〕那里走。〔关胜背旦科〕〔正旦倒科〕〔花荣云〕姐姐。苏醒者。〔徐宁云〕千娇姐姐。苏醒者。〔正旦唱〕
　　【金蕉叶】我一灵儿悲风内喧喧聒聒。我一灵儿怨云里招招磨磨。〔关胜云〕姐姐苏醒者。〔正旦唱〕是谁人唤姐姐不离了耳■〈耳朶〉。〔花荣云〕千娇姐姐。苏醒着。〔正旦唱〕是谁人将我这小名儿■〈口店〉题着唤我。
　　〔花荣云〕千娇姐姐。是您兄弟救你来。〔正旦唱〕
　　【调笑令】是谁将我来救活。原来是您三个。呀。间别来兄弟每安乐波。你刀尖儿抹的他皮肤破。到官司百般摧挫。那妮子一尺水翻腾做一丈波。怎当他只留支刺信口开合。
　　【秃厮儿】如今这杀丈夫的这般结果。有奸夫的可怎生折磨。兄弟也我吃了那无情棒可也图甚么。如今那做官的。那里是萧何。也波真个。
　　【圣药王】我可也千不合。万不合。一时间做事忒多罗。没来由结识这个。认义那个。我正是识人多者是非多。苦也啰平地起风波。
　　〔花荣云〕姐姐。当初是您兄弟不是了也。〔关胜云〕兄弟。如今救了姐姐。可上梁山见我宋江哥哥去来。〔正旦唱〕
　　【收尾】则被他送我一场亡身祸。今日个将功劳折过。那一日卧房里撞着他。〔带云〕好兄弟也。〔唱〕今日个法场上救了我。〔同下〕
　　〔赵通判引丁都管王腊梅倈儿上〕〔赵通判云〕不好了。被梁山泊强盗劫了法场也。快走快走。〔搽旦云〕不知怎么。这一会儿心惊肉战。这一双好小脚儿。再走也走不动了。丁都管。你来扶着我走。赤赤赤。〔徐宁花荣上〕〔花荣云〕这不是丁都管二夫人和赵通判一双儿女。都与我拏住。休少了一个。都解上山去。等宋江哥哥发落去来。〔同下〕
　　〔音释〕
　　苫失廉切　三去声　合音何　夺音多　詙音波　活音和　大音惰　掴乖上声　末音磨　阔音颗　阁哥上声　聒音果
　　第四折
　　〔关胜同正旦上〕〔关胜云〕某关胜是也。我兄弟每直在法场上面救得千娇姐姐。脱了今日这场灾难。卧番羊。窨下酒。做一个庆喜的筵席。姐姐有请。〔正旦云〕谁想有今日也呵。〔唱〕
　　【双调新水令】俺只见飐西风这一面杏黄旗。小偻罗更狠如虎狼公吏。今日个宰肥羊斟糯酒。须不是长休饭永别杯。山寨崔嵬哎。煞强如那一坨惨田地。
　　〔关胜云〕将酒来。姐姐满饮一杯。〔正旦云〕我不吃这酒。〔关胜云〕姐姐。你为甚么不肯吃酒。〔正旦云〕不见我一双儿女。教我怎么吃的下。〔唱〕
　　【沉醉东风】只俺这一双小儿女如今那里。知他是死的还是活的。〔关胜云〕姐姐。今日这酒是庆喜的酒。专为姐姐置下的。〔正旦唱〕则俺这眼儿边一刬的愁。心儿上着甚些喜。你道这酒呵是为咱而置。你便有玉液金波且莫题。其实下俺这喉咙不得。
　　〔关胜云〕姐姐休忧。俺着徐宁兄弟取你一双儿女去了。这早晚敢待来也。〔徐宁引倈儿上云〕某徐宁引着这一双儿女。见姐姐去来。〔做见科云〕姐姐。你欢喜咱。兀的不是你一双儿女也。〔关胜云〕姐姐你可吃一杯酒。〔正旦云〕我不吃这酒。〔关胜云〕姐姐为甚么又不吃酒。〔正旦云〕不见我的雠人。我不吃酒。〔唱〕
　　【乔牌儿】这杯酒也非是俺故意的推。只为出不的俺心头气。你若是拏的来那两个泼奴婢。我就甘心做醉死鬼。
　　〔关胜云〕姐姐你放心。有花荣兄弟拏住了丁都管王腊梅并赵通判这早晚敢待来也〔花荣拏丁都管王腊梅同赵通判上〕〔花荣云〕某花荣拏着这雠人。见姐姐去来。〔做见科云〕姐姐。你欢喜咱。拏将你雠人。来了也。〔搽旦云〕姐姐。我说你是个好人么。自从你下在牢里。我替你拜斗。直到如今。你饶了俺。我买饼好肉鲊。装一卓素酒。请你吃。〔赵通判云〕夫人。这都是他去首状做下来的。须不干我事。〔丁都管云〕大妳妳一了是个好人。〔正旦唱〕
　　【雁儿落】我是粉鼻凹柳盗跖偏爱吃人心肺。把这厮剐割的七事子。判了个十分罪。
　　【得胜令】呀。我则要乘兴两三杯。做一个家好筵席。休准备别茶饭。〔关胜云〕姐姐。你要甚么茶饭。〔正旦唱〕我则待烧一块人肉吃。〔花荣云〕姐姐看了俺弟兄的面皮。单饶了你姐夫一个罢。〔正旦唱〕您兄弟每今日。待劝我回心意。自到官来当日。我便与他没面皮。
　　〔花荣云〕姐姐。您认了俺姐夫者。〔正旦云〕我至死也不认他。〔花荣云〕姐姐。你真个不认他。我将这两个小的。都丢在涧里去。〔正旦唱〕
　　【侧砖儿】只见他揎拳捰袖。生情发意。将两个小业种领窝来提。我这里急慌忙那身起。大走到向他根底。
　　【竹枝歌】好说话将孩儿放了只当不的他打瓮墩盆乔样势。我主意儿不认这负心贼。您三人直吓的。俺两个做夫妻。跷蹊。这关节儿到来的疾。
　　〔花荣云〕将小厮丢在涧里去。〔正旦云〕住住住。休摔杀孩儿。我认则便了也。〔关胜〕既姐姐认了姐夫。咱每见宋江哥去来。〔同下〕〔宋江上云〕某宋江是也。有关胜徐宁花荣三个兄弟。问某告了一个月假限下山去搭救他的千娇姐姐回来了。今日忠义堂上。分付这一桩公事去来。〔关胜同众上云〕喏报哥哥得知。俺兄弟每拏住丁都管王腊梅也。〔宋江云〕众兄弟拏住丁都管王腊梅。将他绑在花标树上。碎尸万段。您一行人听我下断者。〔词云〕您结义在患难之先。受苦楚有口难言。闹法场报恩答义。救千娇万古流传。将贼妇攒箭射死。丁都管枭首山前。赵通判并儿女发回乡土。四口儿宁家住夫妇团圆。〔正旦赵通判倈儿拜谢科〕〔正旦唱〕
　　【随尾】谢得你梁山泊上多忠义。救了咱重生在世。若不是您好弟兄再三央。怎能勾我歹夫妻依旧美。
　　〔音释〕
　　窨音荫　飐占上声　别皮爷切　的音底　得当美切　凹音妖　跖张耻切　兴去声　席星西切　吃音耻　日绳知切　只张耻切　贼则平声　疾精妻切
　　题目　屈受罪千娇赴法　
　　正名　争报恩三虎下山
　　争报恩三虎下山杂剧终

《元曲选》　朱砂担滴水浮沤记杂剧　（明）臧晋叔 编
　　朱砂担滴水浮沤记杂剧　　（元）无名氏 撰
　　●朱砂担滴水浮沤记杂剧目录
 
　　楔子 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　铁旛竿图财致命贼　正名　朱砂担滴水浮沤记 
　　楔子
　　〔冲末扮孛老同正末王文用旦儿上〕〔孛老诗云〕急急光阴似水流。等闲白了少年头。月过十五光明少。人到中年万事休。老汉是这河南府人氏。姓王。双名从道。嫡亲的三口儿家属。孩儿是王文用。这个是孩儿的媳妇儿。俺三口儿守本分做着些营生。度其日月。孩儿也。你早间去长街市上做甚么来。〔正末云〕父亲。您孩儿去长街市上算了一卦。道您孩儿有一百日血光之灾。千里之外可躲。孩儿待将些小本钱。到江西南昌地面。做些买卖。一来是躲难逃灾。二来就将本求利。不知父亲意下如何。〔孛老云〕孩儿。岂不闻古人有言。离家一里。不知屋里。又道是打卦打卦。只会说话。你怎么信那些油嘴的话头。只不如在家里谨谨慎慎的消灾延福倒好。〔正末云〕父亲。阴阳不可不信。孩儿主意已定。装都拴就了。不如任孩儿去罢。恐怕在家里终日疑心惑志。便没灾难。也少不得生出病来。〔孛老儿〕既然孩儿决意要去。我也不留你了。只要你小心在意者。〔正末云〕则今日好日辰。您孩儿辞别了父亲。便索长行也。〔旦儿云〕大哥。你出路去。只是以身为本。父亲年纪高大了。是必早些回家来。若遇见便人。稍封平安信儿与我。〔正末云〕大嫂。你好生看觑家中。侍奉父亲。我做些买卖便回来也。〔孛老云〕孩儿不必忧虑。则愿你早早得利而回。〔正末唱〕
　　【仙吕端正好】■〈走朶〉非灾。离乡故。相别罢便践程途。〔旦儿云〕王文用。今日分别。好生凄凉也。〔正末唱〕方信道人生唯有别离苦。眼看着向那海角天涯去。〔下〕
　　〔孛老云〕孩儿去了也。媳妇儿。没事则闭门静坐。等你丈夫回来者。〔旦儿云〕父亲放心。您孩儿知道。〔同下〕
　　第一折
　　〔丑扮店小二上云〕小可是店小二。在此处开着个客店。但是南来北往。做买做卖的。都来我这店里安下。天色已晚。想是没的人来了。我且关上门者。〔正末上云〕自家王文用的便是。自从离了家中。直到江西南昌贩卖。利增百倍。本待要回家去。争奈未勾那一百日。打听的泗州好做买卖。我待就上泗州去。想俺这为商贾的。索是艰难也呵。〔唱〕
　　【仙吕点绛唇】带月披星。忍寒受冷。离乡井。过了些芳草长亭。再不曾半霎儿得这脚头定。
　　【混江龙】你看那人间百姓。在红尘中都要干营生。两下里行船走马。各要夺利争名。船尾分开横水绿。马蹄踏破乱山青。则他这摇鞭举棹可便也休相竞。多则为两匙儿羹粥干忙了那一世。落的这前程。
　　〔云〕天色晚了也。我在这店肆中觅个宵宿咱。小二哥。开门开门。〔店小二云〕有人唤门哩我开开这门来。〔见科云〕我道谁。原来是老客。隔的两个月不见。一发吃的好了。老客。如今来做甚么。〔正末云〕我来你这店里。觅一宵宿。我与你二百文房钱。〔店小二云〕勾了勾了。老客请进里面来。用些什么茶饭。〔正末云〕茶饭都不用。你只与我点一盏灯来。〔店小二云〕理会的。灯在此。〔正末云〕小二哥。你把房钱收去。我明日五更前后。早起便行。我也不辞你了。〔店小二云〕哦。你明日不辞我。天明就去。既然如此。你歇息罢。我自家睡去。〔下〕〔正末云〕我关上这门。走的我身子困倦了。我歇息咱。〔做睡打梦科〕〔云〕王文用也。甚睡儿到的我这眼里。我开开这门。我来这里。下了两遭。倒不曾细看。可怎生这里有一个小角门儿。我开开这门。元来是一所花园。是好花也。〔唱〕
　　【醉中天】我则见牡丹花堪人赏宜人敬。可人意动人情。又则见青芍药白蔷薇红锦樱。又则见紫纹桃间着那黄花杏。〔云〕是好花也。我待折一朵儿咱。〔唱〕不由我心中自警。百般的把拏不定。〔云〕这所在也无人。我便折一朵儿怕做什么。〔做惊科〕〔唱〕呀。可怎生扑簌簌枝叶凋零。
　　〔净扮邦老闪上做意科〕〔正末唱〕
　　【后庭花】则听的擦擦的鞋底鸣。丕丕的大步行。好教我便扢扢的牙根斗。〔邦老靠正末科〕〔正末唱〕觉一阵渗渗的身上冷。〔邦老做揪住正末科〕〔正末唱〕猛见个黑妖精。似和人寻争觅竞。这埚儿里无动静。昏惨惨月半明。莫不要亏图咱性命。骨碌碌怪眼睁。早諕的咱先直挺。
　　【青歌儿】天也。好着我又不敢问他问他名姓。早则是打了个浑身痴挣。〔做杀正末打推下〕〔正末做醒科云〕有杀人贼也。呸。〔唱〕我恰纔哄的觉来忽的醒。〔云〕好个恶梦也。我开了这门。〔唱〕我纔出门桯。向花苑闲行。见风弄残灯。正月白三更。亲见个妖精。待把我欺凌。只一拳险送了这泼残生。天也。兀的不忧成我病。
　　〔云〕嗨。我做了这样一个不祥的梦。兀的不是头鸡叫。小二哥。你起来。收拾家火。我去了也。〔下〕〔净扮店小二上诗云〕营生道路有千条。若无算计也徒劳。为甚青年便头白。一夜起来七八遭。自家是个卖酒的。在这十字坡口儿上。开张这一个小铺面。觅几文钱度日。今早起来烧的这旋锅热。挂起望子。看有什么人来买酒吃。〔正末挑担儿上云〕王文用。你也行动些儿波。〔唱〕
　　【醉扶归】我则见那野水穿花径。村犬吠柴扃。合剌剌辘轳响可正和着各琅琅的捣碓声。更那堪绿柳相遮映。〔做见店小二科云〕这是一个小酒务儿。小二哥。有酒么。〔店小二云〕有酒有酒。〔正末云〕小二哥。打二百文长钱的酒来。〔店小二云〕酒在此。你有量尽着你吃。只不要撒酒风。〔正末唱〕则你这醇糯酒浑如靛青。我且饮一盏消闲兴。
　　〔云〕这酒尽中用。我慢慢的饮咱。〔净扮邦老上云〕行不更名。坐不改姓。自家铁旛竿白正的便是。昨日多吃了几碗酒。就在那柳阴下。一觉直到天亮。猛睁开眼。只见一个小后生五短身材儿。黄白脸色儿。挑着两个沉点点的笼儿。那厮见了我便走。我就骨碌碌一个翻身。跳起来跟着他后面。急急的赶。不知怎的再赶不上。我则是多吃了那几碗黄汤。以此赶不上他。罢罢罢。前面有一个小酒务儿。再买几碗酘他一酘。早来到这酒务里。店小二。有酒么。〔店小二云〕有酒。请里面坐。〔邦老云〕大碗里酾的酒来。将些干盐来我吃两碗。酘过我那昨日的酒来。〔店小二做放酒科云〕没的干盐。有两块蒜瓣儿。〔邦老云〕蒜瓣儿也好。〔正末云〕王文用。看你那粗心波。不曾浇奠哩。我浇奠咱。〔唱〕
　　【金盏儿】忙浇奠谢神明。凭买卖做经营。大古来贫穷富贵皆前定。〔邦老云〕那壁角子里有人说话。我试听他说什么。〔正末做浇奠酒科云〕一点酒入地。愿万民安乐。两点酒入地。愿五谷丰登。三点酒入地。愿好人相逢。恶人远避。〔邦老拍卓科云〕兀那村弟子孩儿。那恶人恼着你什么来。〔店小二云〕老叔。不要打破了我的卓子。〔正末唱〕我这里扭回脖颈他那里闪双睛。〔邦老云〕这厮好无礼也。〔正末唱〕我见他忽的眉剔竖。秃的眼圆睁。諕的我腾的撒了抬盏。哄的丢了魂灵。
　　〔正末做跪科〕〔邦老做扯起科云〕你小后生家不会说话。你便道好人相逢。恶人吉利。那恶人听见你这般说。他也不怪你。〔店小二云〕老叔。是他小后生家不会说话。〔邦老打科云〕干你甚事。〔正末云〕哥哥教道的小人是。〔邦老云〕我且问你。你做什么买卖。〔正末云〕小人做个小货郎儿。〔邦老云〕你是个货郎儿。我也是个捻靶儿的。我和你合个伙计。一搭里做买卖去。〔邦老做踢笼儿科〕〔正末云〕哥。只是些胭脂粉儿。〔邦老云〕你是那里人。〔正末云〕小人河南府人氏。〔邦老云〕我和你同乡。我也是河南府人氏。〔店小二云〕我是陕西人氏。〔邦老云〕河南府那里住。〔正末云〕东关里红桥西大菜园便是。〔邦老云〕我可在西关里住。〔店小二云〕我可在南关住。〔邦老打店小二科云〕谁问你哩。我问你姓什么。〔正末云〕小生姓王叫做王文用。〔邦老云〕我和你也同姓。我姓白。〔正末云〕哥。你姓白。我姓王。怎么是同姓。〔邦老云〕你却不知。我那老爷老娘可姓王。〔店小二云〕我姓郑。是郑共郑。〔邦老云〕你家几口儿。〔正末云〕小人三口儿。〔店小二云〕带我四口儿。〔邦老云〕那三口儿。〔正末云〕我有父亲。有浑家。带小人可不是三口。〔邦老云〕你多大年纪了。〔正末云〕小人二十五岁。〔邦老云〕不是我占便宜。我可三十岁。〔店小二云〕和我儿子同岁。〔邦老云〕打这村弟子孩儿。兄弟。我与你做个哥哥。你与我做个兄弟。我买酒和你吃。〔正末云〕哥哥不弃嫌呵。小人情愿与哥哥做个兄弟。〔邦老云〕店小二。打酒来。〔正末云〕不要哥哥买。您兄弟买。小二哥。再打二百文长钱酒来。我与哥哥递一杯酒。〔店小二酾酒科云〕酒在此。〔正末把盏科云〕哥哥请酒。〔邦老吃酒科云〕我与你做个护臂。一搭里做买卖去。也不亏你。〔正末云〕哥哥。如今路途上甚是难行。恐怕您兄弟厮跟不的。〔邦老云〕唗。怎么厮跟不的。〔正末唱〕
　　【四季花】哥哥你少曾出外可曾经。〔邦老云〕我一年三百六十日。则在外头做买卖。〔正末唱〕哥也我则怕沿路上歹人徯幸。〔邦老云〕有歹人。你敢近他么。〔正末唱〕若是强贼把咱来相拦定。〔邦老云〕他拦定你。你待怎的。〔正末唱〕可恼的我恶向胆边生。〔邦老云〕你端的怎么近他。〔正末唱〕我也曾拳到处倒了碑亭。我也曾匾担打碎了天灵。〔邦老拏刀子科云〕比我这透心凉。可是如何。〔正末唱〕哥也岂不闻道杀人来须偿命。〔邦老云〕你如今做什么买卖。〔正末云〕哥。您兄弟本钱小。〔唱〕是个穷货郎下贱的营生。〔邦老云〕你一日走的多少路。〔正末唱〕抬动脚二百里还余剩。〔邦老云〕我可两头见日走三百里。〔正末唱〕这些时闪了脚腕常只是怕误了途程。〔邦老云〕连我也被这脚趼儿碍事。小二哥。将个针来。烦兄弟与我挑破这趼者。〔正末唱〕哥则被你缠杀我也七代先灵。
　　〔背云〕我怎么做个计较。则除非恁的。〔回云〕哥。你吃一碗。〔邦老云〕将来我吃。兄弟。你也吃一碗。〔正末云〕您兄弟量窄。只好陪哥哥一小锺。〔邦老云〕兄弟。你坐着。〔起身科云〕我如今过去。冷一碗。热一碗。灌的他醉了。挑的笼儿就走。〔做入门科云〕兄弟。咱都是捻靶儿的。你唱一个。我吃一碗酒。〔正末云〕您兄弟不会唱。〔店小二云〕你不会唱。我替你唱。〔做唱科〕为才郎曾把曾把香烧。〔邦老做打科云〕谁要你唱哩。兄弟。既然你不会唱来。我唱一个你休笑。〔做唱科〕哎。你个六儿嗏。〔云〕只吃那嗓子粗。不中听。〔店小二云〕恰似个牛叫。〔邦老打科云〕打这弟子孩儿。兄弟。你好歹唱一个。〔正末云〕您兄弟不会唱。〔邦老云〕哎。你就唱一个何妨。〔正末云〕实是不会唱。〔邦老怒科云〕你不唱。〔正末慌科云〕哥也。我胡乱的唱一个。奉哥哥的酒。〔邦老云〕你唱。〔正末递酒科云〕哥吃一碗酒。您兄弟今日与哥哥是初相会。就唱个喜秋风。〔邦老云〕你唱你唱。我便吃。〔正末唱〕
　　【喜秋风】睡不着。添烦恼。洒芭蕉淅零零的雨儿又哨。画檐间铁马儿玎玎珰珰闹。过的这南楼呀呀的雁儿叫。〔邦老假睡科〕〔正末云〕不中。我走了罢〔邦老云〕咄。你那里去。〔正末唱〕则被他叫的来睡不着。
　　〔邦老背云〕白正好莽也。本要冷一碗热一碗灌的那厮醉了。挑的担儿就走。谁想他倒灌的我醉了也。我如今要歇息些儿。则除是恁的。〔做扯正末科〕〔正末云〕哥也。再吃两碗。〔邦老云〕兄弟。我醉了也。我如今要睡一觉。〔正末云〕小二哥。将个枕头来。〔邦老云〕我枕着你这腿睡。等我醒了时。和你一搭里做买卖去。〔正末云〕哥要枕着您兄弟腿睡。我依着哥便是。〔邦老睡科〕〔邦老起身插刀子科〕〔店小二云〕老子也。这个人不好惹。〔正末云〕这贼汉枕着我这腿睡。可怎生是好。则除是恁的。小二哥。我和你两个算算酒钱。〔店小二云〕客官。你是个好人。只要公道算还罢。共是两番打的酒。〔正末云〕你也是做买卖的。我也是个做买卖的。少了你酒钱。你不怪我。〔店小二云〕客官。你这一遭来。我另酾些好酒儿与你吃。〔正末云〕酒钱不打紧。你这酒薄。〔店小二云〕我这酒虽然薄。可有桩好处。刚吃到肚里就便骨碌碌的响动。〔正末云〕怪道我吃下去也是这般响。〔店小二云〕则是个酒高〔正末云〕小二哥。我与你商量。〔店小二云〕你敢要去么。〔正末云〕我不去。我有些破腹。你替我一替。你不替。我就作践在这里。〔店小二云〕好客官。不要在这里作践。我替你。〔做替科〕〔正末云〕我还了你这酒钱。〔做挑担儿科云〕我出的这门来惭愧也。〔唱〕
　　【赚煞尾】他觑我似垆畔弄冬凌。他觑我似碗里拏蒸饼。若不是灌的来十分酩酊。怎按住他一场火气性。我如今在虎口逃生。急腾腾。再不消停。抵多少遥指空中雁做羹。比及那贼徒酒醒。我已自家胆正。遮莫他赶将来我与你先走了两三程。〔下〕
　　〔邦老醒科云〕兄弟。与你一搭儿买卖呀他倒做个金蝉脱壳计去了也。打你这弟子孩儿。你怎么放了他去。〔店小二云〕他破了腹。要阿屎哩。〔邦老云〕他如今那里去了。〔店小二云〕你在这里。我也在这里。他又不和我一搭儿做买卖。我怎知他上南落北。〔邦老打科云〕唗。我儿也。一拳儿好买卖在我手里。放的他走了。更待干罢。我如今赶着去。若赶的上呵。万事罢论。若赶不上呵。回来一把火烧了你这草团瓢。把你一家儿都杀了。王文用也不远哩。我不问那里。赶将去来。〔下〕〔店小二云〕可不是悔气。好没生惹这一场惊怕。我也不卖酒了。背巷里卖酸醋去也。〔下〕
　　〔音释〕
　　霎音杀　丕音披　渗所禁切　埚音窝　桯音刑　旋旋去声　扃居名切　辘音鹿　轳音卢　碓音对　酘音豆　徯音奚　剩音盛　趼音茧　窄音侧　嗓桑上声　酩音茗　酊丁上声
　　第二折
　　〔丑扮店小二上诗云〕别家水米和匀搅。我家水多米儿少。若到我家买酒来。虽然不醉也会饱。自家是个开店的。我这店唤做三家店。又唤做黑石头店。这两头的两个店。都是小本钱客商的下在里面。那大本大利的都在我这店里安下。今日天色将晚也。我且关上这门者。〔正末挑担儿慌上云〕走走走。〔唱〕
　　【南吕一枝花】那厮他入门来便紧瞅了咱这小本的装。则被我买下了些新槽的酒。连珠儿灌到有五六碗。他承兴饮吃到有两三瓯。尽醉方休。那好饮的也是天生就。一会儿直灌的那厮瓠子头。他和衣儿稳睡安眠。怎知我悄声儿逃席便走。
　　【梁州第七】若不是我使见识一杯也那一跪。天那。可不将我这泼残生早做了千死千休。我从那早辰间直走到申时候。过了些青山隐隐。绿水悠悠。荒祠古庙。沙岸汀洲。七林林低陇高丘。急旋旋浅涧深沟。刚抹过另巍巍这座层峦。还隔着碧遥遥几重远岫。　接上白茫茫一带平畴。巴的到绿杨渡口。早则是云迷雾锁黄昏后。我去那野店上觅一宿。这的便是东海鳌鱼脱钓钩。我可也再不回头。
　　〔云〕可早来到黑石头店也。这里有三座店。我两头不去。则去那中间店里下。那厮便赶将来。也寻不见我。就寻见我呵。我叫起来。这两头店里人也要来救我。〔做见店小二科云〕小二哥。有干净房子打扫一间。我歇息咱。〔店小二云〕这间角子里干净。你就在这里歇息罢。〔正末云〕你与我点个灯来。〔店小二云〕灯在此。〔正末云〕我和你往后面走一遭去。我拽上这门。来到后面。这里墙可怎生倒了那。〔店小二云〕便是雨水大倒了。不曾整理。〔正末云〕哥也。这条路可往那里去。〔店小二云〕这条路往河南府去。〔正末云〕这条路往那里去。〔店小二云〕这条路往泗州去。〔正末云〕这条路呢。〔店小二云〕这个是一条总路。都去的。〔正末云〕我凈了手也。我和你说。背后有条大汉。那厮赶的我至急。怕他来时叫门呵。我有一句话央你你只说道有上司的明文。不下单客。我明日还你两个人的房钱酒钱。〔店小二云〕我知道了。等他来时。我则说不下单客。回了他去。你自放心的睡。〔正末云〕我关上这门。我走了一日。身子有些困倦。我歇息咱。〔邦老上云〕那厮这等快走。他挑着两个沉点点的笼儿。我脚踏着脑杓子走。只赶不上。罢。天色晚了也。我往那里宿去。远远的一字摆着三座店。这处唤做三家店。中间那座店。唤做黑石头店。那厮本钱小。只在这两边店里下。若是本钱多。在这黑石头店里下。未知如何。我则唤那店小二。他便知道。〔做唤门科云〕小二哥开门来。〔店小二云〕甚么人唤门。〔邦老云〕我是个客人。天色晚了。觅一宵宿。〔店小二云〕上司明文。不下单客。〔邦老做意科云〕兄弟每。我说在两头店里歇了罢。你说道黑石头店好。却如何。快把那驴子赶过来。依旧到两头店里歇去。〔店小二云〕不要去了。我开门来也。我开开这门。〔邦老做入门科〕〔店小二云〕家里来。有房子。〔邦老■〈扌班〉店小二打科云〕你可道不下单客。〔店小二云〕你听差了。我这里则下单客。〔邦老云〕贼弟子孩儿。我问你。日头儿似落未落。有一个五短身材。黄白色脸儿小后生。挑着两个笼儿。在这里寻宿来么。〔店小二云〕从清晨到晚。没有一个人。〔邦老云〕兄弟。你输了也。〔店小二云〕客官。怎么是输了。〔邦老云〕你不知道。我和那兄弟前面打伙处。打了个赌赛。他说道他走路快。我道我走路快。到黑石头店里厮等。先到的为赢。后到的输。一个羊头。一筯饼。一坛酒。如今我先到了。可不是他输了也。〔店小二云〕这等你输了。他先来好几时了。我叫他去。〔邦老云〕你不要叫他。只说他在那间阁子里睡。〔店小二云〕他在这间阁子里睡哩。〔邦老云〕小二哥。我央及你。你明日早起来与我做个证见。我问你谁先到来。你便道这个大汉先到来。我把那一个羊头。一筯饼一坛酒。都与你吃。〔店小二云〕老叔。我爱吃的是羊舌头儿。〔邦老云〕我和你后面看一看。这堵墙怎么倒了来。〔店小二云〕这堵墙是雨水大淋倒了。〔邦老云〕怎么不垒起来。〔店小二云〕便是无钱。不曾垒的起。〔邦老云〕这条路往那里去。〔店小二云〕这条路往河南府去。〔邦老云〕这条路呢。〔店小二云〕这条路往泗州去的。〔邦老云〕这条路是往那里去的。〔店小二云〕这中间的是一条总路。〔邦老云〕你讨一领席子来与我。将你那锁和钥匙来。〔店小二云〕席子锁和钥匙。都在这里。〔邦老云〕你自睡去。我拽上这门。插上这锁你但则声我就杀了你。〔店小二云〕老叔休要发怒。我自睡去便了。〔下〕〔邦老云〕且慢者。我听那厮说什么。〔正末云〕我被那厮赶我这一路。多时不曾看我这东西。我剔的这灯。我是看咱。〔邦老做意听科〕〔正末做拏朱砂科云〕一颗儿。两颗儿。三颗儿。四颗五颗。这一头都有。我是看这一头咱。〔正末做数五颗儿科云〕谢天地。十颗朱砂都有了也。我脱下衣服去歇息咱。〔做睡科〕〔邦老云〕这里不下手。那里下手。我踏开这门。且慢者。白正你寻思咱。两边店客人不曾睡哩。那厮叫将起来。到害了我的性命。等睡到半夜前后。我慢慢的下手。〔邦老睡科〕〔正末云〕我只听的齁睡如雷。将我惊觉来。不知是那个人。〔唱〕
　　【贺新郎】是谁人恁般酣睡喝喽喽。莫不是梦见的贼徒。撞着的禽兽。则听的声粗气喘如雷吼。諕的我战兢兢提心在口。早难道高枕无忧。也是我常怀惧怕心。似听的这声音熟。〔云〕窗棂上扯下些纸来。捻一个纸灯。蘸了这油点个灯。我是看咱。〔唱〕我这里开房门仔细的观前后。〔云〕我道是谁。原来是店小二睡。〔唱〕那厮去房门前停死尸。精砖上枕驴头。
　　〔云〕元来打齁鼾的在那一边。再去看咱。〔做惊科〕天阿。可怎生正是那个贼汉。兀的不諕杀我也。我且吹灭这灯。不要等他看见。〔唱〕
　　【牧羊关】我将这灯吹灭。身倒抽。諕的我浑身上冷汗交流。莫是取命的阎王。杀人的领袖。諕的我呆打颏空张着口。惊急力怕抬头。恰待要睁开两个眼。可早则软塌了一对手。
　　〔云〕那厮睡着了也。我收拾往后门里走。我又恐怕惊觉那厮。嗨。慌忙里早把这灯都吹杀了。那里摸我那行李衣服去。〔唱〕
　　【隔尾】一领布衫我与你刚刚的扣。八答麻鞋款款的兜。我又不敢高声大咳嗽。我将这厮左瞅。右瞅。哎天也。怎的他一阵儿昏迷稳放我走。
　　〔云〕行李衣服都摸着了也。且喜那厮正睡着哩。此时不走。更待何时。〔唱〕
　　【牧羊关】只道他猛翻身。睡觉秋。且喜得眼朦胧又打■〈鼻勾〉■〈鼻勾〉。他土鲁鲁嗓内涎潮。我也急煎煎心下刀抽。有如秋夜雨。一点一声愁。正待要展开脚忙移步。百忙里腿转筋甚腌证候。
　　〔云〕我可寻那缺墙儿去。我跳过这墙来。我也不往那泗州路上去。只往我的河南府去也。〔下〕〔邦老醒做看科云〕嗨。这厮走了也。想这一拳儿买卖。不该是我的。罢罢罢。黑洞洞的那里去寻他。不如回家去也。〔下〕〔正末扮太尉领鬼力上〕〔太尉诗云〕未曾烧下纸钱灰。人心纔动我先知。只言正直为神道。那个阳间是正直。吾神乃东岳殿前太尉是也。吾神在生之日。秉性忠直。不幸被歹人所害身亡。皇天不负吾德。加为东岳殿前太尉。今朝玉帝初回。且在庙中闲坐者。〔正末上云〕好大雨也。我待往前再走。不意遇着这大雨。待不前去。又怕那贼汉赶来。所伤了我的性命。怎生是好。哦。这里是一座庙宇。我且入的这庙来。避一避雨咱。〔做放下担儿科云〕这碑子上写着道太尉爷爷庙。上圣可怜见。小人若是躲过那贼人。与爷爷重修庙宇。再立祠堂。〔邦老上云〕好大雨也。那里躲雨去。一个古庙。我进里面权躲雨去。兀的不是那厮。呸。这厮可不该死也。〔做■〈扌班〉正末科云〕兄弟。你好走也。〔正末云〕你也寻的好哩。〔邦老云〕你等我一等。慌做甚么。〔背云〕我试这厮的气力咱。兄弟也。我这领布衫着雨淋湿了也。你与我扭一扭。干了布衫。我和你一搭儿做买卖去。〔正末云〕哥。我不会扭。〔邦老云〕一领布衫不会扭。我便这般扭。你便那般扭。休一顺了。〔正末云〕哥。我理会的。〔邦老云〕你休扭。你则拿着我自扭。〔邦老做扭科〕〔正末倒科〕敢是你不曾吃饭那。则这些气力。来来来。巧言不如直道。将那红的来。〔正末云〕则有些胭脂。你将的去。〔邦老云〕我好俊脸儿。要搽胭脂。〔正末云〕有有有。敢是黄丹。〔邦老云〕我又不脚臭。〔正末云〕哥也。再没些甚么红的。〔邦老云〕是朱砂。〔正末云〕哥也。我是做小买卖儿。那得朱砂。〔邦老云〕你记的黑石头店里面。数一颗儿两颗儿么。〔正末云〕有有有。与哥哥一颗儿朱砂。〔邦老云〕你休怪。既做相识。我也不强要你的。可是一件。我赶了你两三程地。则与我一颗儿。少。我烦你再与我一颗儿。〔正末云〕哥。这须是我的。〔邦老云〕你不与我。我就杀了你。〔正末云〕我便再与哥哥一颗儿朱砂。〔邦老做挑担儿科云〕兄弟。我一担儿都要。〔正末云〕哥。怎么都要得我的。〔邦老云〕你敢不与我。我就杀你也。〔拔刀科〕〔正末云〕哥。我一担儿朱砂都与你。你将的去。〔邦老低头做拏笼儿科〕〔正末做匾担打邦老科〕〔邦老做回头科云〕你怎的。〔正末云〕连这匾担。也送与你罢。〔邦老云〕好个贼弟子孩儿。我出的这庙门来。我且躲着。听那厮说甚么。〔正末云〕那贼汉将的我这朱砂去了。我若是走到前面。告知本处官府。拏住这贼汉。纔雪得我这口气。〔邦老云〕你听这厮的说话。怕不做出来。不如先下手为强。兄弟。我还你朱砂罢。〔正末云〕索是谢了哥。〔邦老云〕我则要你一件东西。〔正末云〕哥也。要什么东西。〔邦老云〕我要你这颗头。〔正末云〕哥也。兀的不有人来了也。〔邦老回头科〕〔正末做躲科〕〔邦老赶正末做揪住头发杀科〕〔正末云〕铁旛竿白正。你今日图了我财。致了我命。在阴司告你。自有证见。〔邦老云〕谁是证见。〔正末云〕太尉爷爷便是证见。〔邦老云〕檐稍下杀你无证见。〔正末云〕这浮沤儿便是证见。〔邦老云〕这浮沤便怎生做的证见。你不问那里告将来。我不怕你。〔正末唱〕
　　【黄锺尾】罢罢罢我这性命呵似半轮残月三更后。一日无常万事休。苦奔波。枉生受。有谁人。肯搭救。单只被几颗朱砂。送了我头。■〈扌弃〉的向阎罗告究。着铁旙竿等候。遮莫你板门似手掌儿也掩不得俺这叫屈的口。
　　〔邦老杀正末下科云〕一个小后生。倒使了我一身汗。我拖在这墙根底下。着这逼绰刀子搜开这墙阿。磕绰我靠倒这墙。遮了这死尸。也与你个好发送。如今两笼儿朱砂。都是我的了。一不做二不休。他说道家中有个花朵儿好媳妇。我■〈扌弃〉的直到他家去。所算了他父亲。怕那妇人不随顺我。神道。我铁旛竿。须不怕你。随你去做证见来。〔下〕〔太尉云〕颇奈铁旛竿白正无礼。在吾神庙中图了王文用之财。又致了他命。指吾神为证见。便好道善有善报。恶有恶报。天若不降严霜。松柏不如蒿草。神灵若不报应。积善不如积恶。则今日领着鬼兵擒拏铁旛竿白正。走一遭去来。〔诗云〕休将奸狡昧神祇。祸福如同烛影随。善恶到头终有报。只争来早与来迟。〔下〕
　　〔音释〕
　　齁吼平声　熟偿由切　鼾汉平声　颏音孩　瞅音揪　沤音鸥
　　第三折
　　〔孛老同旦儿上〕〔孛老云〕老汉王文用的父亲。自从孩儿做买卖去了。至今不见回还。天那。我这河南人多少在外做客的。怎么再没一个顺便稍封信儿来家也。〔旦儿云〕父亲且自宽心。这早晚回家也不见的。〔邦老上云〕某乃铁旛竿白正。自杀了王文用。连日连夜走到这河南府东关里红桥西。问人来这是王文用家。这个门儿便是。待我唤他一声。家里有人么。〔孛老云〕媳妇儿门首有人叫哩。你去看咱。〔旦儿云〕我去看来。〔见科云〕君子。你寻问谁哩。〔邦老云〕大嫂。你这里是王文用家么。〔旦云〕你问他怎的。〔邦老云〕我是他的伙计。替他寄一封书在此。〔旦儿云〕好也。我对俺父亲说去。〔旦儿见孛老科云〕父亲。有王文用同做买卖的伙计稍的信来也。〔孛老云〕是真个。我看去。哥哥。请家里坐。〔邦老云〕老人家敢是王文用的父亲么。〔孛老云〕我是他父亲。哥哥是谁〔邦老拜科云〕我是他认义的兄弟。与他一搭里做买卖。他利有百倍。他偶然跚破脚。在后边慢慢的行哩。着我先寄个信来。这个敢是哥哥的浑家。就是我的亲嫂嫂一般。老伯。我走的饥又饥。渴又渴。你井里打些水我吃。〔孛老云〕我到井上打水去。〔邦老云〕我跟将老伯去。〔孛老上井打水科云〕我打这水咱。〔邦老做推孛老下井科云〕去。〔孛老下〕〔旦儿哭科云〕我那父亲。阿兀的不痛杀我也。〔邦老云〕兀那妇人。不要啼哭。你丈夫是我杀了。你父亲又被我推在井里。也死了。我这一来单则为你。你与我做了浑家罢。〔旦儿云〕我至死也不随顺你。〔邦老云〕你若不随顺我。我一刀就杀了你。你自寻思咱。〔旦儿云〕且住者。他若杀了我呵。俺父亲与丈夫的寃雠。谁人来报。罢罢罢。你依的我一件事。我便随顺你。〔邦老云〕你且说出来。好依的我便依着你。〔旦儿云〕我丈夫新亡了。我若随顺了你。也不吉利。如今待我丈夫百日之后。那其间与你成其夫妇。永远团圆。也不是迟哩。〔邦老云〕也罢。我则要个吉利。你一百日之后。我和你成其夫妇。我今日钱也有了。媳妇也有了。你这房子产业都是我的。凭着我一片好心。天也与我半碗饭吃。〔同下〕〔净扮地曹引鬼力上云〕小圣地曹的便是。今日在森罗殿上对案。还有天曹不曾来哩。鬼力门首觑者。尊神来呵。报复知道。〔鬼力云〕理会的。〔孛老上云〕老汉王文用的父亲。颇奈白正无礼。将我孩儿王文用杀了。又将我推下井里。又谋了我家媳妇为妻。老汉死于非命。今日告地曹走一遭去。〔见净做跪科云〕尊神。老汉特来告状。〔净做跪科云〕老官儿。请起请起。〔孛老云〕尊神是地曹判官。老汉是亡魂寃鬼。尊神请起。我是告状的。〔净云〕你原来是告状的。我错认了是我的姑夫。你告谁。〔孛老云〕老汉河南府人氏。姓王。是王从道。嫡亲的三口儿家属。有个孩儿唤做王文用。又有个媳妇儿。我孩儿因做买卖去。利增百倍。有铁旛竿白正。图了他财。又算他性命。又将老汉推在井里死了。又要了我家媳妇儿。地曹与老汉做主咱。〔净云〕你纔说是谁推在井里。〔孛老云〕是铁旛竿白正推我在井里。〔净云〕既是他推你在井里。可怎么不打湿了衣裳。〔孛老云〕湿是湿的。热身子焐干了。〔净云〕你端的死了不曾。〔孛老云〕我死了。〔净云〕既是死了便罢。告他怎的。〔孛老云〕尊神。你使些神通。拏将他来折对咱。〔净云〕凭着我也成不的。你且这里伺候者。等天曹来呵。你告他。不争你着我去拏他。我怕他连我也杀了。〔孛老云〕我不曾见你这等神道。〔下〕〔正末扮太尉引判官小鬼上〕〔正末云〕吾神乃东岳太尉。掌管善恶生死文簿。到森罗殿上对案。走一遭去来。〔唱〕
　　【正宫端正好】我将这带鞓来搀。我把这唐巾按。舞蹁跹两袖风翻。我只见霜林飒飒秋天晚。觉一阵冷气侵霄汉。
　　【滚绣球】你道为甚么森森的透骨寒。却元来是茫茫的云雾繁。遮断着红尘无限。刚则见衰草斑斑。兀的不是地府间。黑水湾。早来到这奈河两岸。兀的不是剑树刀山。两只眼紧把寃魂来觑。一只手轻将他鬼力■〈扌班〉。何处也蹒跚。
　　【倘秀才】摩弄的这玉带上精光灿烂。拂绰了罗襕上衣纹可便直坦。我与你登涩道七林林过曲栏。我也曾坐观十万里。日赴九千坛。我沉吟了几番。
　　【呆骨朵】我将这唾津儿润破窗儿盼。〔小鬼报科云〕报的尊神得知。有东岳太尉来到也。〔凈云〕我接待尊神去。〔正末唱〕我探着手将小鬼揪翻。三吊脚捉腰。两个指可便掐眼。只一拳直打的他天灵烂。这一回倒做的我浑身汗。〔净劝云〕上圣息怒。〔正末云〕放手。〔唱〕我正待劈头毛厮扯挦。不争你攀肐膊强拆散。
　　〔净云〕鬼力。将酒过来。〔鬼力云〕酒到。〔净做递酒科〕〔云〕上圣满饮一杯。〔正末唱〕
　　【倘秀才】见地曹手捧着温良玉盏。我这里忙擎起花纹象■〈闲〉。〔净云〕上圣。许久不会了也。〔正末唱〕我和你间别来早已数载间。绝音信。少平安。今日得见面颜。
　　〔净云〕上圣请坐。〔净拏文卷递科〕〔正末云〕这一宗是何文卷。〔净云〕这一宗是个开翦截铺的。将那好段子大尺儿量进来。小尺儿卖出去。如今勾将来。左胁下打三千铜锤。右胁下打五千铁棒。还着他托生去。〔鬼力云〕可着他变做个什么。〔净云〕可着他变个蚂蝗。〔鬼力云〕因何变个蚂蝗。〔净云〕要长也随的他。要短也随的他。〔正末云〕这一宗是何文卷。〔净云〕这一宗是个开洗糨铺的。把人的好衣服或是洗白。或是高丽复生缣丝。他着那铁熨斗都熨破了。我勾将他来。左胁下打三百铜锤。右胁下打五百铁棒。着那厮也还托生去。〔鬼力云〕他托生去可变个什么。〔净云〕可变个铁匠。〔鬼力云〕因何变做铁匠。〔净云〕要硬也随的他。要软也随的他。〔正末云〕这一宗是何文卷。〔净云〕这一宗是个花园子。在生之日。按四季栽种树木。伤枝损叶。勾至阴间。左胁下打三十铜锤。右胁下打五十铁棒。还着他托生去。〔鬼力云〕他可变个什么。〔净云〕直着他钟鼓司觔陡房里托生去。〔鬼力云〕可怎么着他在觔陡房里托生去。〔净云〕这边栽也由他。那边栽也由他。〔正末云〕这一宗是何文卷〔净云〕这一宗是铁旛竿白正图财致命。杀了王文用。又将他父亲推在井里。又谋了他妻子。要了他家财〔正末云〕我是看这宗文卷咱。〔唱〕
　　【伴读书】检生死轮回案是谁人敢把这天条扞。我奉着玉帝天符非轻慢。将是非曲直分明看。从头儿报应真希罕。这的是天数要循环。
　　〔净云〕上圣止有这宗文卷利害。〔正末唱〕
　　【笑和尚】你你你将文卷细细翻。我我我将卓面轻轻按。是是是小字儿迭千万。要要要一行行亲过眼。便便便一字字莫摧残。来来来我一件件从公干。
　　〔净云〕上圣。这铁旙竿白正在世间无般不做。无件不为。业贯将满。除天可害。〔正末唱〕
　　【醉太平】你道他是天生就鹰鹯的羽翰。狼虎的贼心肝。这几年家作业在阳间。并没些忌惮。眼见得王文用在明晃晃刀头上遭危难。王从道在黑洞洞井底下何时旦。还将他花朵般媳妇儿只待要强奸。有这许多的罪犯。
　　〔云〕既是铁旛竿白正有这般罪犯。你可怎生不着鬼力勾将来勘问。〔净云〕上圣不知。我也曾几番家着鬼力去迷那厮。争奈他十分凶恶。所以上不敢近他。〔正末云〕我与你拏去。〔唱〕
　　【煞尾】则我这硬邦邦指爪将那厮头稍来挽。粗滚滚麻绳将那厮脖项来拴。丢天灵剪手腕。着凌迟受磨难。那怕他泼顽皮绰号做铁旛竿。只消我这一对儿拦关。把那厮死狗也似拖将来我直着见了您眼。〔下〕
　　〔净云〕上圣去了也。我也跟着趁打伙。捉拏白正跑一遭。〔唱〕
　　【么篇】我将这厮琅琅铁索把那厮肩■〈月邦〉绑。沉点点铁棍将那厮臂膊搪。打碎天灵共眼眶。踢折蛮腰和脑浆。〔做嘴脸科〕〔鬼力云〕怎么做这个嘴脸。〔净唱〕把那厮直拏到酆都那边着他慢慢的想。〔同下〕
　　〔音释〕
　　跚思关切　焐乌去声　鞓音汀　蹁音骈　跹音仙　■〈扌班〉音班　蹒音馒　掐音恰　挦词纤切　糨姜去声　陡音斗　扞寒去声　翻音番　鹯音毡　翰音寒　搪音唐　腕乌惯切
　　第四折
　　〔邦老同旦儿上〕〔邦老云〕自家白正的便是。自从杀了王文用。到这里将他父亲推在井里。要了他浑家。这几日我有些神思不快。梦寐颠倒。不知是如何。大嫂。你与我安排些粥汤。我食用咱。〔旦儿云〕你则在这里。我熬粥汤去也〔下〕〔正末扮魂子上云〕自家非别。乃是王文用。被铁旛竿白正图了财致了命。争奈我阳寿末尽。今夜晚间问他索命去呵。〔唱〕
　　【双调新水令】正黄昏庭院景凄凄。哎哟天那走的我软兀剌一丝两气。淅零零的山路冷。昏惨惨的晚风吹。脚步儿刚移。一步步行到枉死地。
　　〔做行科云〕来到这个所在。是十字坡口儿上酒店。正是我当初遇着那贼处。他见着我甚些动静。便起这点狠心。所算的我好苦也。〔唱〕
　　【沉醉东风】若不是我失时落势。怎生的便揽祸招危。我和他这搭儿纔相见。平日里又不相识。刚道个一声儿恶人回避。早激的他恶哏哏闹是非。那里也见财起意。
　　〔做行科云〕这个所在是黑石头店。你那贼。我既是躲着你走了。你苦死的赶我怎么。〔唱〕
　　【乔牌儿】我既是抽身儿悄脱离。又何苦直赶上这田地。我和他又没甚杀爷娘抢道路深雠隙。可怎便舍残生做到底。
　　〔云〕我想这一晚既然要躲那贼。只该悄悄的睡罢了。还要点着灯。数这朱砂颗儿做什么。自古道出外做客。不要露白。可知被那贼瞧破了也。〔唱〕
　　【甜水令】我只合紧闭房门。吹残灯火。且图安睡。怎好去一颗颗数着这东西。早被他识咱行藏。听咱声响。见咱踪迹。可不是自落的便宜。
　　〔做行科云〕这所在是东岳太尉庙。那贼汉好狠也。我把一担儿朱砂都送了你。只要留俺的性命。你怎么还要将我杀了。我记的临死时曾指滴水浮沤为证。我如今寃魂不散。少不的和你索命。太尉爷爷。你是个掌生死的活神道。须与我屈死的王文用做主咱。〔做拜科〕〔唱〕
　　【折桂令】我忙合手顶礼神祇。现掌着死生文簿。何曾错善恶毫厘。〔做再拜科云〕太尉爷爷。〔唱〕你怎不怜见我屈死的冤魂。放过了他行凶的泼贼。待强夺了俺无主的娇妻。我亲指着滴檐前浮沤为记。难道你坐殿上神圣无知。〔做再拜科〕〔唱〕只愿你检验轮回。速显灵威。将那厮直押送十八层地狱阿鼻。纔见的你百千年天性忠直。
　　〔做行科云〕我来到家中。看我那父亲去咱。元来寃魂幽滞。还在井底。父亲。兀的不痛杀我也。〔做悲科〕〔唱〕
　　【落梅风】我只道你灵性归天上。却元来幽魂沉井底。总便是铁石人也见了心碎。我和他这冤雠结的来甚尽期。只除非各一家天地。
　　〔云〕我再看我那浑家。如今在那里。元来他随了那贼汉。正与他熬粥汤儿哩。〔唱〕
　　【沽美酒】并不曾见烈纸钱将咱祭。倒去熬粥汤送他吃。元来你个水性婆娘易转移。干着我生受了半世。眼睁睁看你做歹人妻。
　　【太平令】我痴心想望贞洁。你做事忒杀非为。铁旛竿满怀得济。王文用手稍儿着地。你这个泼贼。就里。落可便下的。白占了俺家缘家计。
　　〔正末做扯邦老科云〕铁旛竿偿我命来。〔邦老云〕你是什么人。着我偿你的命。〔正末云〕则我是王文用。你当日在太尉庙中。将我图财致命。又将我父亲渰死了。浑家也强占了。你如何不偿我命来。〔邦老云〕你说是我害你命来。可有何证见。〔正末云〕有有有。则滴水浮沤儿。便是证见。〔邦老云〕我平日是个吃斋把素。伸指头不咬人的人。这样勾当。我几曾干来。你说太尉庙中滴水浮沤儿是证见。你只叫那太尉来我和他对证。〔太尉同鬼力上云〕人间私语。天闻若雷。暗室亏心。神目如电。兀那铁旛竿白正。你还不认的我哩。你当日在我神庙中。滴水浮沤之下。将王文用图财致命。又渰死了他父亲。强夺了他妻室。你今日恶贯满盈。有何理说。〔邦老做跪科云〕是是是。我杀了王文用来。望上圣可怜见。我与他看经礼忏。请高僧大德超度他生天。你则饶了我罢。〔正末云〕你那贼也有今日哩。从来一寃报。我怎么还饶得你。〔唱〕
　　【收尾】死生难遏我心头气。寃雠有似檐间水。哎。你个图财致命的狠心贼。也少不得做个落堑拖坑的没头鬼。
　　〔太尉云〕铁旛竿白正。你今对吾神招证明白。兀那鬼力。将这厮押赴酆都。受诸苦恼。永为饿鬼。以报王文用之雠。你听者。〔词云〕则为这铁旛竿撒泼行凶。将王文用赶入庙中。既谋财又伤他命。结冤雠似海无穷。曾指定浮沤为证。到今朝运数当终。遣鬼力将他拏下。直押赴地狱重重。其屈死一双怨鬼。偿还他来世享通。纔见得寃冤相报。方信道天理难容。
　　〔音释〕
　　识伤以切　祇音其　阿音窝　鼻音毗　隙音岂　迹将洗切　忏又鉴切　直征移切　吃音耻　洁饥上声　贼则平声　的音底　堑佥去声
　　题目　铁旛竿图财致命贼　
　　正名　朱砂担滴水浮沤记
　　朱砂担滴水浮沤记杂剧终

《元曲选》　朱太守风雪渔樵记杂剧　（明）臧晋叔 编
　　朱太守风雪渔樵记杂剧　　（元）无名氏 撰
　　●朱太守风雪渔樵记杂剧目录
 
　　第一折 
　　　〔音释〕 
　　第二折 
　　　〔音释〕 
　　楔子 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　严司徒荐达万言书　正名　朱太守风雪渔樵记 
　　第一折
　　〔冲末扮王安道上诗云〕一叶扁舟系柳梢。酒开新瓮鲊开包。自从江上为渔父。二十年来手不抄。老汉会稽郡人氏。姓王双名安道。别无甚营生买卖。每日在这曹娥江边堤岸左侧。捕鱼为生。我有两个兄弟。一个是朱买臣。一个是杨孝先。他两个每日打柴为活。我那兄弟朱买臣。有满腹才学。争奈文齐福不齐。功名不得到手。在这本处刘二公家为壻。今日遇着暮冬天道。纷纷扬扬。下着如此般大雪。两个兄弟山中打柴去了。老汉沽下一壶儿新酒。等两个兄弟来时。与他荡寒。我且在这避风处等待着。这早晚两个兄弟敢待来也。〔正末扮朱买臣同外扮杨孝先上〕〔杨孝先云〕哥哥。你看这般大雪呵。怎生打柴。不如回去了罢。〔正末云〕小生是这会稽郡集贤庄人氏。姓朱名买臣。幼年颇习儒业。现今于本庄刘二公家作赘。有妻是刘家女。人见他生得有几分人才。都唤他做玉天仙。此女颇不贤慧。数次家和小生作闹。小生只得将就。让他些罢了。小生在这本庄上。结义了两个朋友。哥哥是王安道。兄弟是杨孝先。哥哥是个捕鱼的渔夫。兄弟杨孝先和小生一般负薪为生。俺弟兄每日在堤圈左侧。闲谈一会。今日纷纷扬扬下着如此般大雪。冻的手都僵的。怎生打柴。〔叹科〕〔云〕朱买臣。你如今四十九岁也。功名未遂。看何年是你那发达的时节也呵。〔杨孝先云〕哥哥。想咱每日打柴。几时是了也。〔正末唱〕
　　【仙吕点绛唇】十载攻书。半生埋没。学千禄。误杀我者也之乎。打熬成这一付穷皮骨。
　　【混江龙】老来不遇。枉了也文章满腹待何如。俺这等谦谦君子。须不比泛泛庸徒。俺也曾蠹简三冬依雪聚。怕不的鹏程万里信风扶。〔云〕孔子有言。吾十有五而志于学。三十而立。四十而不惑。五十而知天命。天那天那。〔唱〕我如今空学成这般赡天才。也不索着我无一搭儿安身处。我那功名在翰林院出职。可则刬地着我在柴市里迁除。
　　〔杨孝先云〕哥哥。似俺杨孝先学问不深。这也罢了。哥哥。你今日也写。明日也写。做那万言长策。何等学问。也还不能取其功名。岂非是个天数。〔正末云〕常言道皇天不负读书人。天那。我朱买臣这苦可也受的勾了也。〔唱〕
　　【油葫芦】说甚么年少今开万卷余。每日家长叹吁。想他这阴阳造化果非诬。常言道是小富由人做。咱人这大富总是天之数。我空学成七步才。谩长就六尺躯。人都道书中自有千锺粟。怎生来偏着我风雪混樵渔。
　　【天下乐】我一会家时复挑灯倈看古书。我可便踌也波躇。那官职有也无。一会家受饥寒便似活地狱。则俺这朱买臣。虽不做真宰辅。〔云〕我虽然不做官。却也和那做官的一般。〔杨孝先云〕哥哥。可怎生与做官的一般。〔正末唱〕俺可也伴着他播清名一万古。
　　〔杨孝先云〕哥哥说的是。〔正末云〕那江岸边不是哥哥的渔船。待我叫他一声。〔做叫科云〕哥哥。〔王安道云〕俺两个兄弟来了也。快上船来。〔做上船科〕〔王安道云〕你两个兄弟请坐。老汉沽下一壶儿新酒。等你来荡寒。咱就此处闲攀话咱。〔杨孝先云〕雪大的紧。着哥哥久等也。〔王安道做递酒科云〕兄弟满饮一杯。〔正末云〕哥哥先请。〔王安道云〕兄弟请。〔正末做饮酒科〕〔王安道再递酒科云〕孝先兄弟。满饮一杯。〔孝先做饮科〕〔王安道云〕兄弟。咱闲口论闲话。我想来这会稽城中有钱的财主每不知他怎生受用。兄弟细说一徧。我试听咱。〔正末云〕哥哥。便好道风雪酒家天。据着哥哥说呵。也有那等受苦的人。据着你兄弟说呵。也有那等受用的人。〔王安道云〕兄弟也。可是那一等人受用。〔正末云〕哥哥且休题别处。则说会稽城中有那等仕户财主每。遇着那大热的时节。他也不受热。遇着那大冷的时节。他也不受冷。哥哥不信时。听你兄弟说一遍咱。〔王安道云〕兄弟。你道那财主每他冬月间不受冷。夏月间不受热。你说的差了也。可不道冷呵大家冷。热呵大家热。偏他怎生受用。你说你说。〔正末唱〕
　　【村里迓鼓】他道下着的是国家祥瑞。〔带云〕哥哥。这雪呵。〔唱〕则是与那富家每添助。〔王安道云〕那富贵的人家。怎生般受用快活。〔正末唱〕他向那红垆的这暖阁。一壁厢添上兽炭。他把那羊羔来浅注。〔王安道云〕红垆暖阁。兽炭银瓶。饮着羊羔美酒。遇着这等大雪。果然是好受用也。〔正末云〕哥哥。他一来可也会受用。第二来又遇着这般好景致。〔唱〕门外又雪飘飘。耳边厢风飒飒。把那毡帘来低簌。〔王安道云〕看这等凛冽寒天。低簌毡帘。羊羔美酒正饮中间。还有甚么人扶侍他。〔正末唱〕一壁厢有各剌剌象板敲。听波韵悠悠佳人唱。醉了后还只待笑吟吟酒美沽。〔王安道云〕兄弟。这一会儿雪大风紧越冷了也。〔正末唱〕哎。哥也他每端的便怎知俺这渔樵每受苦。
　　〔王安道云〕兄弟。我想来你学成满腹文章。受如此穷暴。几时是你那发达的时节也。〔正末唱〕
　　【元和令】总饶你似马相如赋子虚。怎比的他石崇家夸金谷。〔王安道云〕那有钱的怎如你这有学的好也。〔正末唱〕岂不闻冰炭不同垆。也似咱贤愚不并居。〔王安道云〕兄弟。我见这会稽城市中的人。有穿着那宽衫大袖的乔文假醋。诗云子曰。可不知他读书也不曾。〔正末唱〕他则待人前卖弄些好妆梳。扮一个峩冠士大夫。
　　〔王安道云〕似他这等奢华受用。假扮儒士。难道就无有人识破他的。〔正末唱〕
　　【上马娇】那一等本下愚。假扮做儒。他动不动一刬地谎喳呼。见人呵闲言长语三十句。〔王安道云〕怕不的他外相儿好看。只是那腹中文章须假不得。〔正末唱〕他虚道是腹隐九经书。
　　【胜葫芦】可正是天降人皮包草躯。〔王安道云〕他也曾看书么。〔正末唱〕学料嘴不读书。他每都道见贤思齐是说着谬语。那里也温良恭俭。〔王安道云〕那礼节上便不省的。倘遇着人说起诗词歌赋来。怎生答应。〔正末唱〕那里也诗词歌赋。端的个半星无。
　　〔王安道云〕兄弟。我今日也捕不的鱼。两个兄弟也打不的柴。咱各自还家去罢。孝先兄弟。你家中借一担柴与你哥哥将的家去。争奈媳妇儿有些不贤慧。免得他又要吵闹。〔正末唱〕
　　【寄生草】见哥哥把那鱼船缆。冻的我手怎舒。〔王安道云〕兄弟。好大雪也。〔正末唱〕正值着扬风搅雪可便难停住。你待要收纶罢钓还家去。哎哥也只怕你披蓑顶笠迷归路。似这等战钦钦有口不能言。〔带云〕看了哥哥和兄弟这个模样呵。〔唱〕还说甚这晚来江上堪图处。
　　〔正末同孝先下〕〔王安道云〕俺两个兄弟去了也。老汉也撑船还家去罢。〔下〕〔外扮孤领祗从上诗云〕寒窗书剑十年客。智勇干戈百战场。万里雷霆驱号令。一天星斗焕文章。小官乃大司徒严助是也。小官以儒术起家。累蒙擢用。现拜大司徒之职。奉圣人的命。着小官徧巡天下。采访文学之士。今来到此会稽城外。风又大。雪又紧。左右摆开头踏。慢慢的行。〔应科〕〔正末同孝先冲上〕〔祗从做打科云〕??。甚么人。避路。〔孝先下〕〔孤云〕住者。两个人冲着我马头。被祗从人打将一个去了。只有这一个放下他那抅绳匾担。立在道傍。明明是个打柴的了。怎么身边有一本书。想必是个读书的。我试问他咱。兀那打柴的。大雪之中。因何冲着我马头。〔正末云〕小生是一个贫穷的书生。低着头迎着风雪。走的快了些。不想误然间冲着马头。望大人则是宽恕咱。〔孤云〕你既然是读书之人。为何不进取功名。却在布衣中负薪为生。莫非差矣。〔正末云〕大人。自古以来。不只是小生一个。多少前贤。曾受窘来。〔孤云〕你看此人贫则贫。攀今览古。像个有学的。我就问你前贤有那几个受窘来。你试说一遍。小官拱听。〔正末云〕大人不嫌絮烦。听小生慢慢的说一遍咱。〔唱〕
　　【后庭花】想当日傅说曾板筑。〔孤云〕傅说板筑。殷高宗建为太宰。还再有谁。〔正末唱〕更有那倪宽可便曾抱锄。〔孤云〕倪宽是我武帝时御史大夫。还再有谁。〔正末唱〕有一个宁戚曾歌牛角。〔孤云〕宁戚叩角而歌。齐桓公举为上卿。还再有谁。〔正末唱〕有一个韩侯他也曾去钓鱼。〔孤云〕韩侯就是那三齐王韩信。果然曾钓鱼来。可再有谁。〔正末唱〕有一个秦白起是军卒。〔孤云〕那白起是秦将。起于卒伍之中。再呢。〔正末唱〕有一个冻苏秦田无半亩。〔孤云〕苏秦后来并相六国。可怎么冻的他死。再呢。〔正末唱〕有一个公孙弘曾牧猪。〔孤云〕那公孙弘也是我汉朝的宰相。曾牧猪于东海。再呢。〔正末唱〕有一个灌将军曾贩屦。〔孤云〕那灌婴我只知他贩缯。却不知他贩屦。〔正末唱〕朱买臣一略数。请相公听拜覆。
　　【青哥儿】哎。我这里叮咛叮咛分诉。这都是始贫始贫终富。〔带云〕且休说别的。则这一个古人。堪做小生比喻。〔孤云〕可是那个古人。〔正末唱〕则说那姜子牙正与区区可比如。他也曾朝歌市里为屠。蟠溪水上为渔。直捱到满头霜雪八旬余。纔得把文王遇。
　　〔孤云〕看此人是个饱学的人。贤士。你说了一日。不知你姓甚名谁。〔正末云〕小生姓朱名买臣。〔孤云〕谁是朱买臣。〔正末云〕小生便是。〔孤云〕左右。快接了马者。我寻贤士觅贤士。争些儿当面错过了。久闻贤士大名。如雷灌耳。今日幸遇尊颜。实乃小官万幸也。〔正末云〕不敢不敢。〔孤云〕贤士。你平日之间。曾做下甚么功课来。〔正末云〕小生有做下的万言长策。向在布衣。不能上达。望大人略加斧正咱。〔孤云〕你将来我看。〔做看科云〕嗨。真乃龙蛇之体。金石之句。贤士。我与你将此万言长策献与圣人。到来年春榜动。选场开。我举保你为官。你意下如何。〔正末云〕若得如此。多谢了大人。〔唱〕
　　【赚煞】一转眼选场开。发了愿来年去。直至那长安帝都。〔孤云〕据凭贤士锦绣文章。何所不至。〔正末唱〕凭着我锦绣也似文章敢应举。〔孤云〕明年去也是迟了。〔正末云〕大人。你道为何。这几年不进取功名来。〔孤云〕这可是为何。〔正末唱〕也是我不得时可便韫椟藏诸。我若是钓鳌鱼。怕不就压倒羣儒。〔孤云〕贤士。你若去进取功名。岂在他人之下。〔正末唱〕我着普天下文人每那一个不拱手的伏。〔孤云〕请贤士收拾琴剑书箱。来年应举去也。〔正末云〕大人。别的书生用那琴剑书箱。小生则用着身边一般儿对象。夺取皇家富贵。〔孤云〕贤士。可那一般儿对象。〔正末唱〕凭着这砍黄桑的巨斧。端的便上青霄独步。〔云〕别的书生说道月中丹桂。若到的那里。折得一枝回来。足可了一生之愿。不是我朱买臣敢说大言也。〔唱〕落可便我把那月中仙桂剖根除。〔下〕
　　〔孤云〕贤士去了也。小官不敢久停。将此万言长策。献与圣人走一遭去。〔诗云〕虽未相逢早识名。为将长策献朝廷。买臣若不遭严助。空作樵夫过一生。〔下〕
　　〔音释〕
　　会音桂　僵音姜　没音暮　禄音路　骨音古　蠹音妬　赡伤占切　粟须上声　倈离靴切　狱于句切　飒音萨　簌苏上声　剌音辣　谷音古　长音丈　筑音主　卒从苏切　伏房夫切
　　第二折
　　〔外扮刘二公同旦儿扮刘家女上诗云〕段段田苗接远村。太公庄上戏儿孙。庄农只得锄刨力。答贺天公雨露恩。老汉姓刘。排行第二。人口顺都唤我做刘二公。嫡亲的三口儿家属。一个婆婆。一个女孩儿。婆婆早年亡逝已过。我这女孩儿生的有几分颜色。人都唤他做玉天仙。昔年与他招了个女壻。是朱买臣。这厮有满腹文章。只恨他偎妻靠妇。不肯进取功名。似这般可怎生是好。〔做沉吟科云〕哦。只除非这般。孩儿也。你去问朱买臣讨一纸儿休书来。〔旦儿云〕这个父亲。越老越不晓事了。想着我与他二十年的夫妻。怎生下的问他要索休书。〔刘二公云〕孩儿也。你若讨了休书。我拣着那官员士户财主人家。我别替你招了一个。你若是不讨休书呵。五十黄桑棍。决不饶你。快些去讨来。〔下〕〔旦儿做叹科云〕待讨休书来。我和朱买臣是二十年的夫妻。待不讨来。父亲的言语又不敢不依。罢罢罢。我且关上这门。朱买臣敢待来也。〔正末拏抅绳匾担上云〕这风雪越下的大了也。天阿。你也有那住的时节也呵。〔唱〕
　　【正宫端正好】我则见舞飘飘的六花飞。更那堪这昏惨惨的兀那彤云霭。恰便似粉妆成殿阁楼台。有如那挦绵扯絮随风洒。既不沙却怎生白茫茫的无个边界。
　　【滚绣球】头直上乱纷纷雪似筛。耳边厢飒剌剌风又摆。〔带云〕可端的便这场冷也呵。〔唱〕哎哟。勿勿勿畅好是冷的来奇怪。〔带云〕天那天那。〔唱〕也则是单注着这穷汉每月值年灾。〔带云〕似这雪呵。〔唱〕则俺那樵夫每怎打柴。便有那渔翁也索罢了钓台。〔带云〕似这雪呵。〔唱〕则问那映雪的书生安在。便是冻苏秦也怎生去搠笔巡街。则他这一方市户有那千家闭。抵多少十谒朱门九不开。〔带云〕似这雪呵。〔唱〕教我委实难捱。
　　〔云〕来到门首也。刘家女。开门来。开门来。〔旦儿云〕这唤门的正是俺那穷厮。我不听的他唤门。万事罢论。纔听的他唤门。我这恼就不知那里来。我开开这门。〔做见便打科云〕穷短命。穷弟子孩儿。你去了一日光景。打的柴在那里。〔正末云〕这妇人好无礼也。我是谁。你敢打我。〔唱〕
　　【倘秀才】我纔入门来你也不分一个皁白。〔旦儿云〕我不敢打你那。〔正末唱〕你向我这冻脸上不倈你怎么左掴来右掴。〔旦儿云〕我打你这一下。有甚么不紧。〔正末唱〕哎。你个好歹斗的婆娘〔云〕我不敢打你那。〔旦儿云〕你要打我那。你要打。这边打。那边打。我舒与你个脸。你打你打。我的儿。只怕你有心没胆。敢打我也。〔正末唱〕你个好歹斗的婆娘可便忒利害。也只为那雪压着我脖项着这头难举。冰结住我髭■〈髟上力下〉着这口难开。〔旦儿云〕谁和你料嘴哩。〔正末唱〕刘家女倈你与我讨一把儿家火来。
　　〔旦儿云〕哎呀。连儿盼儿。憨头。哈叭。刺梅。鸟嘴。相公来家也。接待相公。打上炭火。酾上那热酒。着相公荡寒。问我要火。休道无那火。便有那火。我一瓢水泼杀了。便无那水呵。一个屁也迸杀了。可那里有火来。与你这穷弟子孩儿。〔正末云〕兀那泼妇。你休不知福。〔旦儿云〕甚么福。是是是。前一幅后一幅。五军都督府。你老子卖豆腐。你妳妳当轿夫。可是甚么福。〔正末唱〕
　　【滚绣球】你每日家横不拈竖不抬。〔旦儿云〕你将来波。有甚么大绫大罗。洗白复生高丽氁丝布。大红通袖膝襕。仙鹤狮子的胸背。你将来我可不会裁。不会翦。我可是不会做。〔正末云〕我虽无那大绫大罗与你。我呵。〔唱〕惯的你千自由百自在。〔旦儿云〕你这般穷。再不着我自在些儿。我少时跟的人走了也。穷短命。穷弟子孩儿。穷丑生。〔正末唱〕我虽受穷呵我又不曾少人甚么钱债。〔旦儿云〕你穷再少下人钱债。割了你穷耳朵。剜了你穷眼睛。把你皮也剥了。我儿也。休向嘴。晚些下锅的米也没有哩。〔正末云〕刘家女倈。咱家里虽无那细米呵。你觑去者波。〔唱〕我比别人家长趱下些干柴。〔旦儿云〕你看么。我问他要米。他则把柴来对我。可着我吃那柴。穿那柴。咽那柴。止不过要烧的一把儿柴也那。〔正末唱〕你是个坏人伦的死像胎。〔旦儿云〕穷短命。穷剥皮。穷割肉。穷断脊梁觔的。〔正末唱〕你这般毁夫主畅不该。〔旦儿云〕我儿也。鼓楼房上琉璃瓦。每日风吹日晒雹子打。见过多少振冬振。倒怕你清风细雨洒。我和你顶砖头对口词。我也不怕你。〔正末云〕止不过无钱也啰。你理会的好人家好家法。你这等恶人家恶家法。〔唱〕哎。刘家女倈你怎生只学的这般恶叉白赖。〔旦儿云〕穷弟子。穷短命。一世儿不能勾发迹。〔正末云〕由你骂。由你骂。除了我这个穷字儿。〔唱〕你可便再有甚么将我来栽排。〔旦儿云〕可也勾了你的了。〔正末云〕留着些热气。我且温肚咱。〔唱〕则不如我侧坐着土坑这般颏搀着膝。〔旦儿云〕似这般穷活路。几时捱的彻也。〔正末云〕这个歹婆娘。害杀人也波。天那天那。〔唱〕他那里斜倚定门儿手托着腮。则管哩放你那狂乖。
　　〔旦儿云〕朱买臣。巧言不如直道。买马也索籴料。耳檐儿当不的胡帽。墙底下不是那避雨处。你也养活不过我来。你与我一纸休书。我拣那高门楼大粪堆。不索买卦有饭吃。一年出一个叫化的。我别嫁人去也。〔正末云〕刘家女。你这等言语。再也休说。有人算我明年得官也。我若得了官。你便是夫人县君娘子。可不好那。〔旦儿云〕娘子娘子。倒做着屁眼底下穰子。夫人夫人在磨眼儿里。你砂子地里放屁。不害你那口碜。动不动便说做官。投到你做官。你做那桑木官。柳木官。这头踹着那头掀。吊在河里水判官。丢在房上晒不干。投到你做官。直等的那日头不红。月明带黑。星宿■〈目斩〉眼。北斗打呵欠。直等的蛇叫三声狗拽车。蚊子穿着兀刺靴。蚁子戴着烟毡帽。王母娘娘卖饼料。投到你做官。直等的炕点头。人摆尾。老鼠跌脚笑。骆驼上架儿。麻雀抱鹅蛋。木伴哥生娃娃。那其间你还不得做官哩。看了你这嘴脸口角头饿纹。驴也跳不过去。你一世儿不能勾发迹。将休书来。将休书来。〔正末云〕刘家女那。先贤的女人你也学取一个波。〔旦儿云〕这厮穷则穷。攀今览古的。你着我学那一个古人。你说。你妳妳试听咱。〔正末唱〕
　　【快活三】你怎不学贾氏妻只为射雉如皋笑靥开。〔旦儿云〕我有什么欢喜在那里。你着我笑。〔正末云〕你不笑。敢要哭。我就说一个哭的。〔唱〕你怎不学孟姜女把长城哭倒也则一声哀。〔旦儿云〕朱买臣。穷叫化头。我也没工夫听这闲话。将休书来。休书来。〔正末唱〕你则管哩便胡言乱语将我厮花白。你那些个将我似举案齐眉待。
　　〔旦儿云〕快将休书来。〔正末唱〕
　　【朝天子】哎哟。我骂你个叵耐。〔旦儿云〕你叵耐我甚么。〔正末唱〕叵耐你个贱才。〔旦儿云〕将休书来。休书来。〔正末云〕这个歹婆娘害杀人也波。天那天那。〔唱〕可则谁似你那索休离舌头儿快。〔旦儿云〕四村上下老的每。都说刘家女有三从四德哩。〔正末云〕谁那般道来。〔旦儿云〕是我这般道来。〔正末唱〕你道你便三从四德。〔旦儿云〕你说去。是我道来我道来。〔正末唱〕你敢少他一画。〔云〕刘家女。你有一件儿好处。四村上下别的妇人都学不的你。〔旦儿云〕可又来。我也有那一桩儿好处。你说我听。〔正末唱〕刘家女倈你比别人家爱富贵你也敢嫌俺这贫的忒煞。〔旦儿云〕你这破房子。东边刮过风来。西边刮过雪来。恰似漏星堂也似的。亏你怎么住。〔正末云〕刘家女。这破房子里你便住不的。俺这穷秀才正好住。〔唱〕岂不闻自古寒儒。在这冰雪堂何碍。〔旦儿云〕你也不怕人嗔怪。〔正末云〕哎。天那天那。〔唱〕我本是个栋梁材怎怕的人嗔怪。〔旦儿云〕你是一个男子汉家。顶天立地。带眼安眉。连皮带骨。带骨连觔。你也挣些儿波。〔正末云〕我和他唱叫了一日。则这两句话伤着我的心。兀那刘家女。这都是我的时也。运也。命也。岂不闻不知命无以为君子。则这天不随人呵。〔唱〕你可怎生着我挣。〔旦儿云〕你也布摆些儿波。〔正末唱〕你怎生着我布摆。〔旦儿做拿匾担抅绳放前科云〕则这的便是你营生买卖。〔正末云〕天那天那。〔唱〕我须是不得已仍旧的担柴卖。
　　〔旦儿云〕我恰纔不说来。你与我一纸休书。我别嫁个人。我可恋你些甚么。我恋你南庄北园。东阁西轩。旱地上田。水路上船。人头上钱。凭着我好描条。好眉面。善裁翦。善针线。我又无儿女厮牵连。那里不嫁个大官员。对着天曾罚愿。做的鬼到黄泉。我和你麻线道儿上不相见。则为你冻妻饿妇二十年。须是你妳妳心坚石也穿。穷弟子孩儿。你听者。我只管恋你那布袄荆钗做甚么。〔正末唱〕
　　【脱布衫】哦。既是你不恋我这布袄荆钗。〔旦儿云〕街坊邻里听着。朱买臣养活不过媳妇儿。来厮打哩。〔正末云〕你这般叫怎么。我写与你则便了也。〔旦儿云〕这等。快写快写。〔正末唱〕又何须去拽巷也波啰街。〔旦儿云〕你洗手也不曾。〔正末唱〕我止不过画与你个手模。〔云〕兀那刘家女。你要休书。则道我这般写与你便干罢了那。〔旦儿云〕由你写。或是跳墙蓦圈。翦柳搠包儿。做上马强盗。白昼抢夺。或是认道士。认和尚。养汉子。你则管写不妨事。〔正末云〕刘家女。我则在这张纸上。将你那一世儿的行止都教废尽了也。〔唱〕我去那休书上朗然该载。
　　〔云〕刘家女。那纸墨笔砚俱无。着我将甚么写。〔旦儿云〕有有有。我三日前预准备下了落鞋样儿的纸。描花儿的笔。都在此。你快写。你快写。〔正末云〕刘家女。也须的要个桌儿来。〔旦儿云〕兀的不是桌儿。〔正末云〕刘家女。你掇过桌儿来。你便似个古人。我也似个古人。〔旦儿云〕只管有这许多古人。你也少说些罢。〔正末唱〕
　　【醉太平】卓文君你将那书桌儿便快抬。〔旦儿云〕你可似谁。〔正末唱〕马相如我看你怎的把他去支划。〔旦儿云〕纸笔在此。快写了罢。〔正末唱〕你你你把文房四宝快安排。〔云〕刘家女。我写则写。只是一件。人都算我明年得官。我若得了官呵。把个夫人的名号与了别人。你不干受了二十年的辛苦。〔旦儿云〕我辛苦也受的勾了。委实的捱不过。是我问你要来。不干你事。〔正末云〕请波请波。〔唱〕你也索回头儿自揣。〔旦儿云〕我揣个甚么。是我问你要休书来。不干你事。〔正末唱〕非是我朱买臣不把你糟糠待。赤紧的玉天仙忍下的心肠歹。〔带云〕罢罢罢。〔唱〕这梁山伯也不恋你祝英台。〔云〕任从改嫁。并不争论。左手一个手模将去。〔唱〕我早则写与你个贱才。
　　〔旦儿云〕贱才贱才。一二日一双绣鞋。我是你家妳妳。将来我看这休书咱写着道。任从改嫁。并不争论。左手一个手模。正是休书。〔正末云〕刘家女。这休书上的字样。你怎生都认的。〔旦儿云〕这休书我家里七八板箱哩。〔正末云〕刘家女。风雪越大了。天色已晚。这些时再无去处。借一领席荐儿来。外间里宿到天明。我便去也。〔旦儿云〕朱买臣。想俺是二十年的儿女夫妻。便怎生下的赶你出去。投到你来呵。我秤下一斤儿肉。装下一壶儿酒。我去取来。〔做出门科云〕我出的这门来。且住者。这厮倒乖也。他既与了我休书。还要他在我家宿。则除是恁的。呀。我道是谁。原来是安道伯伯。你家里来。朱买臣在家里。伯伯你到里面坐。我唤朱买臣出来。〔再入门科云〕朱买臣。王安道伯伯在门首。你出去请他进来坐。〔正末云〕哥哥在那里。请家里来。〔旦儿推末出门科云〕出去。我关上这门。朱买臣。你在门首听者。你当初不与我休书。我和你是夫妻。你既与了我休书。我和你便是各别世人。你知道么。疾风暴雨。不入寡妇之门。你再若上我门来。我挝了你这厮脸。〔正末云〕他赚我出门来。关上这门。则是不要我在他家中。刘家女。你既不开门。将我这抅绳匾担来还我去。〔旦儿云〕我开。咦。这等道儿。沙地里井都是俺淘过的。你赚的我开开门。他是个男子汉家。他便往里挤。我便往外推。他又气力大。便有十八个水牛拽也拽不出去。你要抅绳匾担。你看着。我打这猫道里撺出来。〔正末云〕兀那妇人。你在门里面听者。你恰纔索休的言语。在我这心上。恰便似印板儿一般记着。异日得官时。刘家女。你不要后悔也。〔旦儿云〕既讨了休书。我悔做甚么。〔正末云〕刘家女。咱两个唱叫。有个比喻。〔旦儿云〕喻将何比。〔正末唱〕
　　【三煞】你似那碔砆石比玉何惊骇。鱼目如珠不拣择。我是个插翅的金鵰。你是个没眼的燕雀。本合两处分飞。焉能勾百岁和谐。你则待折灵芝喂牛草。打麒麟当羊卖。摔瑶琴做烧柴。你把那沉香木来毁坏。偏把那臭榆栽。
　　【二煞】那知道岁寒然后知松柏。你看我似粪土之墙朽木材。断然是捱不彻饥寒。禁不过气恼。怎知我守定心肠。留下形骸。但有日官居八座。位列三台。日转千阶。头直上打一轮皁盖。那其间谁敢道我负薪来。
　　【随煞尾】我直到九龙殿里题长策。五凤楼前骋壮怀。我若是不得官和姓改。将我这领白褴衫脱在玉阶。金榜亲将姓氏开。勅赐宫花满头戴。宴罢琼林微醉色。狼虎也似弓兵两下排。水礶银盆一字儿摆。恁时节方知这个朱秀才。不要你插插花花认我来。哭哭啼啼泪满腮。你这般怨怨哀哀磕着头拜。〔云〕兀那马头前跪着的是刘家女么。祗候人与我打的去。〔唱〕那其间我在马儿上醉眼朦胧将你来并不睬。〔下〕
　　〔旦儿云〕朱买臣。你去了罢。你则管在门首唧唧哝哝怎的。〔做听科云〕呀。这一会儿不听的言语倈〔做开门科云〕开开这门。朱买臣你回来。我斗你耍。嗨。他真个去了。他这一去心里敢有些怪我哩。我既讨了休书。也不敢久停久住。回俺父亲的话。走一遭去。〔下〕
　　〔音释〕
　　刨音袍　阿何哥切　彤音同　挦词纤切　搠声卯切　白巴埋切　掴乖上声　憨音酣　氁音模　雹音薄　搀初衔切　靥音掩　叵音颇　德当美切　画胡乖切　煞音晒　音债　担平声　划胡乖切　撺粗酸切　碔音武　砆音夫　择池斋切　摔音洒　柏音摆　禁平声　策钗上声　色筛上声
　　楔子
　　〔王安道上云〕老汉王安道。因为连日大雪。不曾出去捕鱼。只在家里闲坐。却不知我那两个兄弟可是如何。〔刘二公上云〕冰不掿不寒。木不钻不着。马不打不奔。人不激不发。我刘二公为何道这言语。只因朱买臣苦恋着我家女孩儿玉天仙。不肯去进取功名。昨日着女孩儿强索他写了一纸休书也。我暗地里却将着这十两白银。一套绵衣。送与王安道。教他赍发朱买臣上朝取应去。若得一官半职。改换家门。可不好也。我如今往见王安道走一遭去。可早来到他家门首。安道哥哥在家么。〔王安道云〕甚么人唤门哩。我开开这门。我道谁。元来是刘二公。老的。你那里去来。〔刘二公云〕安道哥哥。我别无甚事。我家女孩儿问你兄弟朱买臣索了休书也。〔王安道云〕老的。你差了也。想兄弟朱买臣学成满腹文章。异日为官。不在他人之下。为何问他索了休书。〔刘二公云〕那里是真个问他索休书。因为他偎妻靠妇。不肯进取功名。只管在山中打柴为生。几时是那发迹的日子。我着玉天仙明明的索了休书。老汉暗备下这十两白银。一套绵衣。寄在哥哥跟前。等你那兄弟来辞你呵。你赍发他上朝取应去。若得一官半职。改换家门。认俺不认俺。哥哥。你则做一个大大的证见。〔王安道云〕老的。这个你主的是。等他来辞我时。我自有个见识。老的也。你放心的去。久已后他不认你时。都在老汉身上。〔刘二公云〕恁的呵。老汉回去也。〔下〕〔王安道送科云〕刘二公去了。朱买臣兄弟。这早晚敢待来也。〔正末上云〕小生朱买臣。自从与了刘家女一纸休书。我要上朝取应。不免辞别王安道哥哥。走一遭去。〔做见科云〕呀。兀那门首不是哥哥。〔王安道云〕兄弟。你来了也。请里面坐。〔杨孝先上云〕且喜今日雪晴了也。我要去打柴。就顺路看我安道哥哥去。〔做见科〕〔王安道云〕兄弟。你正来的好。一发同进去。买臣兄弟。你今日为何面带忧容。〔正末云〕哥哥。你兄弟与那妇人一个了绝也。〔王安道云〕你休了媳妇儿。兄弟。你如今可往那里去。〔正末云〕你兄弟要上朝取应去。辞别哥哥来也。〔王安道云〕好兄弟。你若到京师得一官半职。改换家门。不强似你打柴为生。只是你如今应举去。可有甚么盘缠。〔正末云〕正忧着这件。你兄弟怎得那盘缠来。〔杨孝先云〕我想哥哥学成满腹文章。不去应举。怎么能勾发达时节。只是兄弟贫难。连自己养活不过。那讨一厘盘缠相送。如何是好。〔王安道云〕兄弟。你哥哥在这江边捕鱼。二十年光景。积儧下十两白银。又有新做下一套绵衣。都是我身后的底本儿。兄弟。你如今上京求官应举去。我一发都与了你。一路上好做盘缠。久以后得官时。你则休忘了你哥哥者。〔杨孝先云〕这尽勾盘缠了。〔正末云〕若得如此。索是谢了哥哥。受你兄弟几拜咱。〔做拜科〕〔王安道云〕兄弟免礼。〔正末云〕哥哥。今年也则是朱买臣。到来年也则是朱买臣。哥哥记着你兄弟临行之时说的两句话。〔王安道云〕兄弟。可是那两句话。〔正末云〕哥哥。道不的个知恩报恩。风流儒雅。知恩不报。非为人也。〔王安道云〕兄弟。我是个不读书的人。你说的话。恰便似印在我这心上。我则记着知恩报恩。风流儒雅。知恩不报。非为人也。兄弟此一去。则要你着志者。〔正末云〕哥哥放心。〔唱〕
　　【仙吕赏花时】十载诗书晓夜习。〔杨孝先云〕哥哥此去。必然为官也。〔正末唱〕一举成名天下知。〔王安道云〕兄弟。你哥哥专听喜信哩。〔正末唱〕你是必耳打听好消息。〔做拜别科〕〔王安道云〕兄弟。你小心在意者。〔正末唱〕休嘱付小心在意。我可敢包夺的一个锦衣归。〔下〕
　　〔王安道云〕买臣兄弟去了也。他此一去必得成名。我眼望旌捷旗。〔杨孝先云〕耳听好消息。〔同下〕
　　〔音释〕
　　掿音闹　习星西切　息丧挤切
　　第三折
　　〔刘二公上云〕事要前思。免劳后悔。谁想朱买臣得了官。肯分的除授在俺这会稽郡做太守。我想来。他若说起这前情。俺可怎了也。我如今且着孩儿在家中炰下那疙疸茶儿。烙下些椽头烧饼儿。等张■〈忄敝〉古那老儿来。问他一声。便知道个好歹。这早晚那张■〈忄敝〉古敢待来也。〔正末扮张■〈忄敝〉古上叫云〕笊篱马杓。破缺也换那。〔诗云〕月过十五光明少。人到中年万事休。儿孙自有儿孙福。莫与儿孙作马牛。老汉是这会稽郡集贤庄人氏。姓张。做着个捻靶儿的货郎。人见我性子乖劣。都唤我做张■〈忄敝〉古。三日五日去那会稽城中打勾些物件。则见那城中百姓每。三个一攒。五个一簇。说道是接待新太守相公哩。我道我也看一看。怕做甚么。无一时则见那西门骨剌剌的开了。那骨朵衙仗。水礶银盆。茶褐罗伞下五明马上。端然坐着个相公。百姓每说看去来波。老汉也分开人丛。不当不正。站在那相公马头前。我不见那相公时。万事都休。我见了那相公。不由我眼中扑簌簌的只是跳。你道是谁。原来是俺这本村里一个表侄朱买臣。他今日得了官也。我是他乡中伯伯哩。我叫他一声。怕做甚么。我便道朱买臣。倒不叫这一声。万事都休。恰纔叫了这一声。则见那■〈扌班〉脊梁不着的大汉把老汉恰便似鹰拏燕雀。拏到那相公马头前。喝声当面着我磕扑的跪下。爹爹。我老汉死也。我则道相公不知打我多少。元来那相公宽洪大量。他着我抬起头来。我道老汉不敢抬头。他道你为甚么不抬头。我道我直到二月二那时。可是龙抬头。我也不敢抬头。那相公道。恕你抬头。老汉只得抬起头来。那相公认的是我张■〈忄敝〉古也。那相公滚鞍下马。在那道傍边放下那栲栳圈银交椅。着两个公吏人把老汉按在那栲栳圈银交椅上。那相公纳头的拜了我两拜。拜的我个头恰便似那量米的栲栳来大小。我道相公拜杀老汉也。那相公道。伯伯。你吃御酒么。我道老汉酒便吃。却不曾吃什么御酒。他道那个御酒是朝廷赐的黄封御酒。一连劝老汉吃了三锺。他便道伯伯。你孩儿公事忙。不曾探望的伯伯。伯伯休怪。老汉道。不敢不敢。那相公上的马去了。老汉挑起担儿。恰待要走。则见那相公滴溜的拨回马来。问道。伯伯。王安道哥哥好么。我说道快。杨孝先兄弟好么。我说道快。他把那四村上下。姑姑姨姨。婶子伯娘。兄弟妹子。都问道好么。我说道都快。那相公拨回马去了。老汉挑起担儿。恰待要走。则见那相公滴溜的又拨回马来。问道。那刘二公家那个妮子还有么。我道相公你问他怎的。那相公道。伯伯。你不知道。你见他时。说你侄儿这般威势。我道老汉知道。那相公上马去了也。我挑起这担儿往村里来卖。老汉平生一世有三条戒律。第一来不与人作保。第二来不与人作媒。第三来不与人寄信。我待不寄信来。想着那相公拜了两拜。道了又道。说了又说。这般怎的。呆弟子孩儿。漫坡里又无人。见鬼的也似自言自语。絮絮聒聒的。你寄信不寄信。也只凭得你。张■〈忄敝〉古。误了买卖也。〔做走科叫云〕笊篱马杓。破缺也换那。〔唱〕
　　【中吕粉蝶儿】我每日家则是转疃波寻村。题起这张■〈忄敝〉古那一个将我来不认。〔做走科叫云〕笊篱马杓。破缺也换那。〔唱〕我摇着这蛇皮鼓可便直至庄门。小孩儿每掿着铜钱兜着米豆。〔云〕三个一攒。五个一簇。都耍子哩。听的我这蛇皮鼓儿响处。说道张■〈忄敝〉古那老子来了也。咱买砂糖鱼儿吃去波。〔唱〕则他把我似闻风儿寻趂。若遇见朱太守的夫人。索与他寄一个烧的着燎的着风信。
　　【醉春风】你看我抖搜着老精神。我与你便花白么娘那小贱人。想着你二十载夫妻怎下的索休离。这妮子你畅好是狠狠。道不的个一夫一妇。一家一计。你可甚么一亲一近。
　　〔云〕这里是刘二公家门首。摇动这不琅鼓儿。若那老子出来呵。我着几句言语。我直着心疼杀那老子便罢。〔做摇鼓科叫云〕笊篱马杓。破缺也换那。这个是那老子出来也。〔刘二公上云〕来了也。这不琅鼓儿响的是那老子。我出去问他一声。〔做见科云〕拜揖。〔张云〕拜揖拜揖。我少你那拜揖。〔刘二公云〕快么。〔张云〕快不快。干你甚事。〔刘二公云〕谁恼着你来。〔张云〕可不曾恼着我来。〔刘二公云〕老的也。这两日不见。你往那里来。〔张云〕我往城里去来。〔刘二公云〕老的也。城里有甚么新事。〔张云〕无甚么新事。一贯钞买一个大烧饼。除了这的别无了。〔刘二公云〕不是这个新事。是那新官理任。旧官迁除。那个新事。〔张云〕我见来。我见来。接待新太守相公来。我待说与你。争奈误了我买卖也。我改日说与你。〔刘二公云〕你只今日说了罢。〔张云〕你真个要我说。你望着你那祖宗顶礼了。我便说与你。〔刘二公云〕老的。你说了罢。〔张云〕你个老弟子孩儿。你若不顶礼呵。我说了不折杀你。你顶礼了我便说与你。〔唱〕
　　【迎仙客】我则见那公吏一字儿摆。那父老每两边分。〔云〕无一时则见那西门骨剌剌的开了。我则见那骨朵衙仗。水礶银盆。茶褐罗伞。那五明马上坐着的呵。〔刘二公云〕可是谁那。〔张云〕我买卖忙。不曾看。我忘了也。〔刘二公云〕我央及你波。那做官的可是谁。〔张云〕等我想。哦。我想起来了也。〔唱〕是你那前年索了休离的唤做朱买臣。〔刘二公云〕惭愧。俺家女壻做了官也。〔张云〕老弟子孩儿。你道不要便宜。去年时节不说是你家女壻。今日得了官。便说是你家女壻。一个好相公也。〔唱〕他可不托大不嫌贫。〔云〕他不看见我。万事都休。一投得见了我。便认的俺是本村里张伯伯。连忙滚鞍下马。按我在那银交椅上。纳头的拜了两拜。〔唱〕他先下拜险些儿可便惊杀那众人。施礼罢复叙寒温。〔云〕那相公问道。王安道哥哥好么。杨孝先兄弟好么。那四村上下。姑姑姨姨。婶子伯娘。兄弟妹子。都好么。我道都好都好。〔唱〕他把那旧伴等可便从头儿问。
　　〔刘二公云〕曾问我来么。〔张云〕不曾问你。想着你是个好人儿哩。〔刘二公云〕待我唤出孩儿来。玉天仙孩儿。朱买臣做了官也。你出来。张■〈忄敝〉古在这里。你见他一见。〔旦儿上云〕嗨。谢天地。我去问他个信咱。〔张云〕这个是那妮子出来了也。我直着几句言语。气杀那妮子便罢。〔旦儿云〕伯伯万福。〔张做拜科云〕呀呀呀。早知夫人妳妳来到。只合远接。那壁厢虽然年纪小。是那五花官诰。驷马高车。太守夫人妳妳哩。这壁厢虽然年纪老。则是个村庄家老子。妳妳免礼。折杀老汉也。〔旦儿云〕我不是夫人。我问朱买臣讨了休书也。〔张云〕妳妳。休斗老汉耍。〔旦儿云〕我不斗你耍。我真个讨了一纸休书哩。〔张云〕妳妳不是那等不贤惠的人。〔旦儿云〕我真个要了休书也。〔张云〕是真个要了休书也。〔旦儿云〕是真个。〔张云〕小妮子。你早些儿说不的。倒可惜了我这几拜。〔旦儿云〕谁着你拜来。老的。你见我那朱买臣。他说甚么来。〔张云〕我见来。〔旦儿云〕他说甚么。〔张唱〕
　　【喜春儿】刚只是半星儿道着呵〔张做嘴脸科〕〔旦儿云〕老的。你怎么做这嘴脸。〔张唱〕他把你十分恨。〔旦儿云〕他恨我些甚么那。〔张唱〕他无非想着你一夜夫妻有那百夜恩。〔旦儿云〕他还说甚么。〔张唱〕他道汉相如伸意你个卓文君。〔旦儿云〕伸个甚的意恩。〔张云〕他道你把车驾的稳。〔旦儿云〕他敢是要来取我么。〔张唱〕没着便嫁他人。
　　〔旦儿云〕我想他在俺家做了二十年夫壻。每日家偎慵堕懒。生理不做。今日做了官。就眼高了。这厮原来是个忘人大恩。记人小恨。改常早死的歹弟子孩儿。〔张云〕这妮子好无礼也。〔唱〕
　　【上小楼】你道他忘人大恩。又道他记人小恨。谁着你生勒开他。生则同衾。死则同坟。〔旦儿云〕他每日家偎妻靠妇。四十九岁。全不把功名为念。我生逼的他求官去。我是歹意来。〔张唱〕你道他过四旬。还不肯。把那功名求进。〔云〕老的也。你记的俺庄东头王学究说的那一句书儿么。〔刘二公云〕是那一句书。〔张唱〕他则是个君子人可便固穷守分。
　　〔刘二公云〕他全不想在我家这二十年。把冷水温做热水。热水烧作滚汤与他吃。如今做了官。糙老米不想旧了。可怎生则记短处。〔张唱〕
　　【幺篇】那妮子强勒他休。这老子又绝了他亲。眼见的身上无衣。肚里无食。〔带云〕大雪里赶出他来。〔唱〕可着他便进退无门。〔刘二公云〕我孩儿又不曾别嫁了人。是斗他耍。怎么这等认真。就说嘴说舌。背槽抛粪。〔张唱〕你道他纔出身。便认真。和咱评论。〔云〕他在你家做了二十年女壻。只是打柴做活。不曾受了一些好处。临了着个妮子大风大雪里勒了休书。赶他出去。你则说波。〔唱〕这个是谁做的来背槽抛粪。
　　〔刘二公云〕哎。他如今做了官。便不认的俺家里。眼见的是忘恩背义了也。〔张唱〕
　　【满庭芳】这的是知恩哎报恩。〔旦儿云〕他再说些甚么来。〔张唱〕他着你便别招女壻。再嫁取个郎君。〔旦儿云〕他再说些甚么来。〔张唱〕他道你枉则有蛾眉螓首堆鸦鬓。可怎生少喜多嗔。道你是个木乳饼钱亲也那口紧。道你是个铁扫箒扫坏他家门。〔旦儿云〕他再说些甚么来。〔张唱〕他道你便无些儿淹润。又道你不和那六亲。端的是雌太岁母凶神。
　　〔云〕误了我买卖也。〔摇鼓做走科〕〔旦儿云〕老的。还有甚说话。一发说了罢。〔张云〕他说来。说来。〔唱〕
　　【耍孩儿】他肩将那柴担担口不住把书赋温。每日家穿林过涧谁瞅问。他和那青松翠柏为交友。野草闲花作近邻。但行处有八个字相随趂。〔刘二公云〕是那八个字。〔张唱〕是那斧镰绳担。琴剑书文。
　　〔旦儿云〕他如今做了官。比那旧时模样可是如何。〔张唱〕
　　【一煞】他如今得了本处官。端的是别换了一个人。那的是貌随福转你可也急难认。他往常黄干黑瘦衣衫破。〔带云〕你觑去波。〔唱〕到如今白马红缨彩色新。一弄儿多豪俊。摆列着骨朵衙仗。水礶银盆。
　　〔刘二公云〕这话不是他说的。都是你说的。〔旦儿云〕说了这一日。都是你这老■〈艹冖〈禾禾〉，上中下〉麻嘴。没空生有。说谎吊皮。片口张舌。■〈口刍〉出来的。〔张唱〕
　　【煞尾】这的是他道来他道来。可着我转伸我转伸。〔刘二公云〕他做了官呵。便把我怎的。〔张云〕他敢怎的你。〔唱〕他将你掤扒吊栲施呈尽。〔旦儿云〕呸。我是他的夫人。他敢怎么的我。〔张云〕误了我买卖。〔摇鼓叫科云〕笊篱马杓。破缺也换那。〔唱〕直将你那索休离的寃雠他待证了本。〔下〕
　　〔刘二公云〕孩儿不妨事。有我哩。咱去王安道伯伯那里。打个关节去来。〔同下〕
　　〔音释〕
　　炰音袍　■〈忄敝〉音鳖　杓绳昭切　疃彖上声　别皮耶切　螓音秦　镰音廉　■〈艹冖〈禾禾〉，上中下〉音顷　■〈口刍〉音邹
　　第四折
　　〔王安道上云〕老汉王安道。自与兄弟朱买臣别后。他奋着那一口气。到的帝都阙下。一举及第。除在俺这会稽郡。为太守之职。正是俺的父母官哩。我在这曹娥江边。堤圈左侧。安排下酒肴。请他到此饮宴。可是为何。当初兄弟未遇时。俺与杨孝先兄弟每日在此谈话。他若不忘旧时。必然到此。这早晚兄弟敢待来也。〔刘二公同旦儿上云〕老汉刘二公是也。今日朱买臣做了本处太守。料他为休书的缘故。必然不肯认我。如今先与王安道老的说知。着他说个方便纔是。这是他家门首。孩儿我与你自家过去。〔做见科〕〔王安道云〕这是令爱。老的。你同他来有何说话。〔刘二公云〕只为女壻朱买臣得了官。他若不认俺时。可怎了也。〔王安道云〕老的放心。这桩事元说老汉做个大证见。今日都在老汉身上。〔刘二公云〕既是这般。老汉在一壁伺候着。等你回话便了。〔同旦儿下〕〔正末领张千上云〕小官朱买臣是也。自从到的帝都阙下。一举及第。所除会稽郡太守。有王安道哥哥。教人请我。在这江堤左侧。安排酒肴。你道为甚的来。俺哥哥则怕我忘旧哩。祗从人慢慢的摆开头踏行者。朱买臣。谁想有今日也呵。〔唱〕
　　【双调新水令】往常我破紬衫麄布袄煞曾穿。今日个紫罗襕恕咱生面。对着这烟波渔父国。还想起风雪酒家天。见了些霭霭云烟。我则索映着堤边耸定双肩。尚兀自打寒战。
　　〔云〕左右接了马者。〔做见科云〕哥哥。间别无恙。〔王安道云〕相公来了也。相公峥嵘有日。奋发有时。请坐。〔正末云〕若不是哥哥。你兄弟岂有今日。记得你兄弟临行时说的话么。去年时也则是朱买臣。到今年也则是朱买臣。道不的个知恩报恩。风流儒雅。知恩不报。非为人也。哥哥请上。受你兄弟几拜咱。〔做拜科〕〔王安道回拜科云〕相公免礼。折杀老汉也。相公请坐。将酒来。〔做递酒科云〕相公喜得美除。满饮十杯。〔正末云〕哥哥先请。〔王安道云〕不敢。相公请。〔正末饮酒科〕〔王安道云〕相公慢慢的饮几杯。〔正末云〕张千。俺兄弟每说话。休要放过那闲杂人来打搅者。〔张千云〕理会的。〔做喝科云〕相公饮酒。闲杂人靠后。〔杨孝先上云〕自家杨孝先便是。打听的俺哥哥朱买臣得了官。在这里饮酒。我过去见哥哥呀。这等威严。怎好过去。待我高叫一声。怕做甚么。朱买臣哥哥倈。〔张千喝云〕??。这厮是甚么人。怎敢叫俺相公的讳字。〔做打科〕〔正末云〕张千。你好无礼也。不得我的言语。擅自把那打马的棍子打他这平民百姓。你跟前多有罪过。好打也。〔唱〕
　　【川拨棹】我则待打张千。〔云〕且问那吃打的是谁。〔杨孝先云〕哥哥。是你兄弟杨孝先。〔正末唱〕原来是同道人杨孝先。〔孝先做拜踢倒酒瓶科〕〔正末回科云〕兄弟免礼。〔杨孝先云〕哥哥喜得美除。〔王安道云〕兄弟你也来了。〔正末云〕兄弟好么。〔杨孝先云〕哥哥。您兄弟好。〔正末唱〕俺也曾合火分钱。共起同眠。间别来隔岁经年。〔云〕兄弟也。你如今做甚么营生买卖。〔杨孝先云〕哥哥。你兄弟依旧打柴哩。〔正末唱〕还靠着打柴薪为过遣。怎这般时命蹇。
　　〔刘二公同旦儿上云〕孩儿。俺和你同见朱买臣去来。〔旦儿云〕父亲。我先过去。〔刘二公云〕孩儿你先过去。看他认也不认。〔旦儿见跪科云〕相公喜得美除。我道你不是个受贫的么。〔正末云〕俺这朋友饮酒处。张千。谁着你放他这妇人来。打起去。〔唱〕
　　【七弟兄】这是那一家宅眷。稳便。〔王安道云〕夫人也来了也。〔正末做见怒科唱〕请起波玉天仙。去年时为甚躭疾怨。觑绝时不由我便怒冲天。今日家咱两个重相见。
　　〔旦儿云〕这都是我的不是了也。〔正末唱〕
　　【梅花酒】呀。做多少假腼腆。咱须是夙世姻缘。今世缠绵。可怎生就待不到来年。〔旦儿云〕相公。旧话休题。〔正末唱〕当初你要休离我便休离。你今日呵要团圆我不团圆。〔云〕刘家女。你不道来那。〔旦儿云〕我道甚么来。〔正末唱〕你道你正青春正少年。你道你好描条好眉面。善裁翦善针线。无儿女厮牵连。别嫁取个大官员。
　　【喜江南】去波倈更怕你舍不了我铜斗儿的好家缘。〔旦儿做悲科云〕我那亲哥哥。你不认我。着我投奔谁去。〔正末唱〕孟姜女不索你便泪涟涟。殢人情使不着你野狐得这涎。〔旦儿云〕你今日做了官也忒自专哩。〔正末唱〕非是我自专。你把那长城哭倒圣人宣。
　　〔旦儿云〕你认了罢。〔正末云〕张千。不与我抢出去。怎的。〔张千做抢科云〕快出去。〔旦儿做出门〕〔刘二公问科云〕孩儿也。他认你了不曾。〔旦儿云〕他不肯认我。〔刘二公云〕孩儿也。咱两个过去来。〔做见科云〕朱买臣。我说你不是个受贫的人么。〔正末云〕兀那老子是谁。〔王安道云〕是相公的太山岳丈哩。〔正末云〕你兄弟不认的他。〔王安道云〕是相公岳丈刘二公。〔正末云〕哥哥。他不是卓王孙么。〔唱〕
　　【雁儿落】你这卓王孙呵怎生便不重贤。〔王安道云〕他是刘二公。怎做的那卓王孙。〔正末云〕他既不是卓王孙。〔唱〕索怎生则搬调的个文君女嫌贫贱。我则问你逼相如索了休。你当初可也对苍天曾罚愿。
　　〔云〕今日座上的众人。你可认得么。〔旦儿云〕认的。这个是王安道伯伯。这个是杨孝先叔叔。〔正末唱〕
　　【得胜令】你可便明对着众人言。还待要强留连。〔旦儿云〕今日个富贵重完聚。可也好也。〔正末唱〕你想着今日呵富贵重完聚。〔云〕刘家女倈。〔唱〕你当初何不的饥寒守自然。〔云〕你不道来。〔旦儿云〕我道着甚么来。〔正末唱〕你道便做鬼到黄泉。咱两个麻线道儿上不相见。各办着个心也波坚。岂不道心坚石也穿。
　　〔王安道云〕相公。认了他罢。〔正末云〕哥哥。你兄弟难以认他。〔刘二公云〕我是你丈人。你认我也不认。〔正末云〕我不认。〔刘二公云〕亲家劝一劝儿。〔王安道云〕相公。你认他也不认。〔正末云〕我不认。〔王安道云〕你不认。我则捕鱼去也。〔杨孝先云〕相公。你认也不认。〔正末云〕我不认。〔杨孝先云〕你不认。我则打柴去也。〔旦儿云〕朱买臣。你认我么。〔正末云〕我不认。〔旦儿请谢科云〕你不认。我则嫁人去也。〔王安道云〕相公。你只是认了他罢。〔正末云〕我断然的不认他。〔旦儿云〕朱买臣。你若不认我呵。我不问那里。投河逩井。要我这性命做甚么。〔正末云〕噤声。〔唱〕
　　【甜水令】折莫你便逩井投河。自推自跌。自埋自怨。〔旦儿云〕王伯伯。你劝一劝儿波。〔正末唱〕便央及煞俺也不相怜。折莫便一来一往。一上一下。将咱解劝。总盖不过你这前愆。
　　〔王安道云〕相公。你认了罢。〔正末云〕哥哥。〔唱〕
　　【折桂令】从来你这打渔人顺水推船。想着那凛冽寒风。大雪漫天。想着我那身上无衣。肚里无食。怀内无钱。〔云〕刘家女。你不道来。〔旦儿云〕我道甚么来。〔正末唱〕你怕甚舍不得我那南庄北园。撇不了我那东阁西轩。我如今旱地上也无田。水路里也无船。只除这紫绶金章。可不的依还是赤手空拳。
　　〔云〕刘家女。你欲要我认你也。你将一盆水来。〔张千云〕水在此。〔王安道云〕相公。你只认了夫人罢。〔正末唱〕
　　【落梅风】也不索将咱劝。你也索听我的言。你将那一盆水放在当面。〔王安道云〕兀的不有了水也。〔正末唱〕请你个玉天仙任从那里瀽。〔旦儿做泼水科云〕我瀽了也。〔正末唱〕直等的你收完时再成姻眷。
　　〔王安道云〕相公。这是泼水难收。怎么使得。〔刘二公云〕亲家。势到今日。你不说开怎么。〔王安道云〕住住住。请相公停嗔息怒。听老汉慢慢的试说一遍咱。也非是我忍耐不禁。也非是我牵牵搭搭。则为你四十九岁只思偎妻靠妇。不肯进取功名。你丈人搬调你浑家。故意的索休索离。大雪里赶你出去。男子汉不毒不发。料得你要进取功名。无有盘费。必然辞别老汉。我又贫穷。有甚东西把你赍发。你也想。这白银十两。绵衣一套。我是个打鱼人。那里得来。是你丈人暗暗的送来与我。着我明明的赍发你。投至赴得科场。一举及第。饮御酒。插宫花。做了会稽太守。当初受贫穷。三口儿受贫穷。今日享荣华。却独自个享荣华。相公。你可早忘了知恩报恩。风流儒雅。知恩不报。非为人也。〔正末云〕哦。有这等事。若不是哥哥说开就里。你兄弟怎生知道。丈人。则被你瞒杀我也。〔刘二公云〕女壻。则被你傲杀我也。〔旦儿云〕官人。则被你勒掯杀我也。〔正末唱〕
　　【沽美酒】我只道你泼无徒心太偏。元来是姜太公使机变。不钓鱼儿只钓贤。你可便施恩在我前。暗赍发与盘缠。
　　【太平令】从来个打渔人言如钩线。道的我羞答答闭口无言。明明的这关节有何难见。险些把一家儿恩多成怨。我如今意转。性转。也是他的运转。呀。不独是为尊兄做些颜面。
　　〔孤领祗从上诗云〕汉家七叶圣明君。不尚军功只尚文。试问会稽朱太守。是谁吹送上青云。小官大司徒严助。曾为采访贤士。到此会稽。遇着朱买臣。将他万言长策举荐在朝。果得重用。除授会稽太守之职。闻的他妻子刘氏。曾于大雪之中。强索休书。赶他出去。他记此一段前雠。不肯厮认。岂知这也非他妻子之罪。元来是丈人刘二公妆圈设套。激发他进取功名之意。小官早已体探明白。奏过官里。如今就着小官亲自赍勅。着他夫妻完聚。既是王命在身。怎么还惮的跋涉。须索驰驿去走一遭。可早来到也。左右。接了马者。〔做入见科云〕朱买臣。你休弃前妻一事。圣人尽知来历。今着小官赍勅到此。一千人都望阙跪者。听圣人的命。朱买臣苦志固穷。负薪自给。虽在道路。不废吟哦。特岁加二千石。以充俸禄。妻刘氏其貌如玉。其舌则长。虽已休离。本应弃置。奈遵父命。曲成夫名。姑断完聚如故。王安道杨孝先刘二公等。并系隐沦。不慕荣进。可各赐田百亩。免役终身。谢恩。〔正末同众谢科〕〔唱〕
　　【鸳鸯煞尾】方知是皇明日月光非遍。天恩雨露沾还浅。道我禄薄官卑。岁加二千。昔日穷交。都皆赐田。便是妻子何缘。早遂了团圆愿。倒与他后世流传。道这风雪渔樵也只落的做一场故事儿演。
　　〔刘二公云〕天下喜事。无过夫妇团圆。今日既是认了。便当杀羊造酒。做一个庆贺的筵席。〔词云〕玉天仙容貌多娇媚。恋恩情进取偏无意。假乖张故逼写休书。到长安果得登高第。除太守即在会稽城。显威风谁不惊回避。怀旧恨夫妇两参商。覆盆水险做傍州例。若不是严司徒赍勅再重来。怎结末朱买臣风雪渔樵记。
　　〔音释〕
　　合音鸽　疾精妻切　腼音免　腆天上声　殢音腻　涎徐煎切
　　题目　严司徒荐达万言书　
　　正名　朱太守风雪渔樵记 
　　朱太守风雪渔樵记杂剧终

《元曲选》　花间四友东坡梦杂剧　（明）臧晋叔 编
　　花间四友东坡梦杂剧　　（元）吴昌龄 撰
　　●花间四友东坡梦杂剧目录
 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　云门一派老婆禅　正名　花间四友东坡梦 
　　第一折
　　〔外扮苏东坡上诗云〕隐隐胸中蟠锦绣。飘飘笔下走龙蛇。自从生下三苏后。一望眉山秀气绝。小官眉州眉山人。姓苏名轼。字子赡。别号东坡。乃老泉之子。弟曰子由。妹曰子美。嫁秦少游者是也。小官自登第以来。屡蒙擢用。官拜端明殿大学士。今有王安石在朝。当权乱政。特举青苗一事。我想这青苗一出。万民不胜其苦。为害无穷。小官屡次移书谏阻。因此王安石与俺为雠。一日天子游御花园。见太湖石摧其一角。天子问为何太湖石摧其一角。安石奏言。此乃是苏轼不坚。小官上前道。非苏轼不坚。乃安石不牢。天子大笑回宫。安石好生怀恨。一日朝罢。众官聚于待漏院。见一从者腰插一扇。扇上写诗两句道。昨宵风雨过园林。吹落黄花满地金。某想黄花者。菊花也。菊花从来不谢。自然干老枝头。意甚以为不然。乃于诗后续两句道。秋花不比春花落。付与诗人仔细吟。谁想此诗乃安石所作。一日请俺赴宴。出歌者数人。见一女子擎杯良久。不见其手。俺佯言道。小娘子金钗坠也。那女子出其手。扪其髻。众官皆发大笑。安石令俺为赋一词。小官走笔赋满庭芳一阕。谁想那女子就是安石的夫人。到次日。安石将小官的满庭芳奏与天子。道俺不合吟诗嘲戏大臣之妻。以此贬小官到黄州团练。就着俺去看菊花。谁想天下菊花不谢。惟有黄州菊花独谢。一时失言。翻成大怨。如今来到这浔阳驿琵琶亭。有一故友乃是贺方回。在此为守。留俺饮宴。酒酣之次。出一歌妓。乃是白乐天之后。小字牡丹。不幸落在风尘之中。此女甚是聪慧。莫说顶真续麻。折白道字。恢谐嘲谑。便是三教九流的说话。无所不通。无所不晓。小官眉头一蹙。计上心来。比及到黄州歇马。有一同窗故友谢端卿。在庐山东林寺落发为僧。修行办道。一十五年。不下禅床。此人乃一代文章之士。俺如今领着白牡丹魔障此人还了俗。娶了牡丹。与小官同登仕路。量安石一人在朝。有何难处。当日辞了贺方回。领着白牡丹访谢端卿那里走一遭去来。〔诗云〕此去黄州冷似冰。清心元不苦飘零。我是能诗能赋朝中客。去访无是无非窻下僧。〔下〕〔丑扮行者持苕箒上诗云〕积水养鱼终不钓。深山放鹿愿长生扫地恐伤蝼蚁命。为惜飞蛾纱罩灯。南无阿弥陀佛。扫过处方敢行。不扫过处休行。你道为何。南无阿弥陀佛。只怕查伤了蝼蚁的性命。〔正末扮佛印上云〕善哉善哉。贫僧乃饶州乐平人氏。俗姓谢名甫。字端卿。法名了缘。后称佛印。俺有一班儿同堂故友。俱登仕路。止有贫僧一人。抛弃功名。在此庐山东林寺。修行办道。今经十五年。不下禅床。这行者乃是贫僧的徒弟。是一个痴愚的。单要他扫地点灯而已。俺想出家人好不清凈也呵。〔唱〕
　　【仙吕点绛唇】每日间看诵经文。受传心印。权妆溷。俺可也识破天真。此外都无论。
　　【混江龙】法聪心■〈忄奔〉。〔行者云〕徒弟也不■〈忄奔〉。一本心经读了三年六个月。就念的摩诃般若波罗蜜一句出来。这也不算■〈忄奔〉。〔正末唱〕我可也自来无喜亦无嗔。直将这一心参透。五派禅分。闲伴着清风为故友。恍疑明月是前身。这些时想晨钟暮鼓。马足车尘。细看来恰便似云影空中尽。抛离了烦冗。落得个清贫。
　　〔云〕行者。夜来伽蓝道。今日午时有魔障至此。你去山门首望者。但有远方过路客官。报我知道。〔行者云〕知道。〔东坡引旦扮白牡丹从者上云〕小官苏轼。可早过了大江。来到庐山脚下。左右。把船湾住江上。牡丹。你只在舟中坐下。唤你便来。不唤你不要来。〔旦应科下〕〔东坡做独行科云〕你看庐山果然好景致也。端的是真山真水。真寺真林。非闲人不可到。遇浊子不容观。好山也。山高巇崄崄嵯峨。凛冽林峦乱石陀。古怪怪松岩下掩。山岩掩眼隔烟萝。山禽如语语不歇。山涧飞泉迸碧波。山童采药山药少。樵夫担柴贪担多。野猿摘菓攀藤葛。葛绝余藤藤倒拖。仙洞仙童依虎睡。仙人醉卧老龙窝。峯势侧。洞门■〈歹坐〉。洞里月光爱娑婆。莫讶朝岚寒槭槭。仙家洞府接天河。大石栏湾。大石栏湾。几重水。几重涡。带着野田空阔。野田空阔。一层岭。一层坡。老树老藤忘岁月。古山古寺绝经过。经过迹断唯山在。岁月年深奈寺何。真个此寺不同他寺宇。此山非比别山阿。青黛染成千块玉。云霞妆就万堆螺。只除佛子神仙纔可到。怎许游人容易得攀摩。这庐山景致。观之不尽。翫之有余。你则看东林寺门首碑上。有诗为证。诗道。不到庐山不是僧。庐山清景胜蓬瀛。为僧若到庐山下。死葬庐山骨也清。读之未了。只见山门下立着一个行者。待我问他。你那佛印师父。可在法座上么。〔行者云〕师父打坐哩。〔东坡云〕借你口中言。传俺心间事。你道有个客官。不言姓名。有两句禅语。又叫做偈语。你道眉山一块铁。特地来相谒。〔行者云〕诗官。小和尚心■〈忄奔〉。一本心经念了三年零六个月。还记不得。再说一徧。〔东坡云〕这个■〈忄奔〉和尚。〔行者云〕敢是姓铁。〔东坡云〕不姓铁。〔行者云〕不姓铁就姓锡。〔东坡云〕不姓锡。〔行者云〕不姓铁。不姓锡。就姓铜罢。〔入报科云〕师父。外面来到一个主儿。不言姓名。道两句禅语。又叫做偈语。眉山一块铁。特地来相谒。〔正末云〕急急上堂来。炉中火正热。〔行者云〕着手。他便是铁。我师父是火。架起炉来烧他娘。老官。我师父着我烧你哩。〔东坡云〕怎么说。〔行者云〕叫你急急上堂来。炉中火正热。〔东坡云〕这也是禅语。再进去说。我铁重千斤。恐汝不能挈。〔行者云〕你不怯我师父。我师父也不怯你。师父。他又道两句。我铁重千斤。恐汝不能挈。〔正末云〕我有八金刚。将汝碎为屑。〔行者云〕着手。我师父道。我有八金刚。将汝碎为屑。〔东坡云〕再进去说。我铁类顽铜。恐汝不能爇。〔行者云〕罢了。软了。〔东坡云〕怎么软了。〔行者云〕爇的软了。师父。他又道两句。我铁类顽铜。恐汝不能爇。〔正末云〕将你铸成钟。众僧打不歇。〔行者云〕着手。我师父要打你哩。〔东坡云〕怎么要打我。〔行者云〕将汝铸成钟。众僧打不歇。〔东坡云〕再进去说。铸得钟成时。禅师当已灭。〔行者哭入科〕〔正末云〕行者为何哭起来。〔行者云〕他道铸得钟成时。禅师当已灭。〔正末云〕大道本无成。大道本无灭。心地自然明。何必叨叨说。夜来伽蓝道。今日午时有东坡学士至此。果应其言。快与我请进来。〔行者云〕有眼不识灰堆。学士老爷。俺师父有请。〔正末云〕十五年不下禅床。今日须下禅床。接待学士者。〔做见科〕〔正末唱〕
　　【油葫芦】自别经年十数春。〔东坡云〕一别许久不会。〔正末唱〕全不曾得动问。〔东坡云〕且喜今日得一会。〔正末唱〕喜君家平步上青云。〔云〕敢问大人。那衙门除授。〔东坡云〕自别吾兄。官拜端明殿学士。〔正末唱〕好好不枉了玉堂金马多风韵。〔东坡云〕小官如今不在翰林了。谪在黄州团练。经过此处。访问吾兄。〔正末唱〕可甚的吴山楚水生劳顿。〔东坡云〕共君一夕话。胜读十年书〔正末唱〕我和你话一夕。胜如那酒一樽。〔东坡云〕吾兄。我和你是同堂故友哩。〔正末唱〕咱须是旧时朋友相亲近。何必要饮的醉醺醺。
　　〔东坡云〕相逢不饮空回去。洞口桃花也笑人。〔正末唱〕
　　【天下乐】恁道是明月清风他可便也笑人。〔东坡云〕那里有幽僻去处。待小官游翫一番。〔正末唱〕似这般荒僻的山门。〔东坡云〕好个古刹寺院〔正末唱〕你可也莫要哂。〔东坡云〕这是伽蓝堂。怎生不打供。〔正末唱〕俺这里伽蓝堂静悄悄隔着世尘。〔东坡云〕天阴雨。有些疎漏么。〔正末唱〕便淋漓污了衣。颠倒可便裹了巾。〔带云〕学士大人。〔唱〕俺这里怕什么骑驴冲大尹。
　　〔东坡云〕骑驴冲大尹。此乃贾浪仙的故事。将小官比做韩文公。何以克当。〔正末云〕大人既拜端明殿学士。为何谪贬黄州团练。到贫僧荒凉古刹来。〔东坡云〕吾兄不问。小官不敢言。今有王安石在朝。当权乱政。特举青苗一事。我想青苗一出。小民不胜其苦。一日王安石请俺家宴。出歌者数人。内有一女子擎杯良久。不见其手。俺佯言道小娘子金钗坠也。那女子慌忙出其手。扪其髻。众官皆发一笑。安石令俺题咏其事。小官走笔赋满庭芳一阙。谁想安石将小官满庭芳奏与圣人。贬小官黄州歇马。打从此处经过。思想吾兄在此。特来探望。吾兄是个公直的人。此一桩还是王安石不是。小官的不是。〔正末云〕此一桩还是王安石的不是也。〔东坡云〕怎见得王安石不是。〔正末唱〕
　　【金盏儿】为学士受皇恩。因此上重贤臣。他要足下两个闲谈论。他不合高烧银烛倒金樽。他不合殷勤出侍女。他不合夤夜款佳宾。他不合隔帘听语笑。〔带云〕常言道责人则明。恕己则昏。学士大人。〔唱〕你也不合灯下觑他那佳人。
　　〔东坡云〕连小官也不是了。〔正末云〕愿闻满庭芳妙词。〔东坡云〕小官在吾兄根前。念满庭芳一阙。却似持布鼓而过雷门。岂不惭愧。〔正末云〕贫僧草腹菜肠。愿闻愿闻。〔东坡云〕吾兄污耳了。〔词云〕香霭雕盘。寒生冰筋。画堂别是风光。主人情重。开宴出红妆。腻玉圆搓素颈。藕丝嫩。新织仙裳。双歌罢。虚云转月。余韵尚悠扬。人间何处有。司空见惯。应谓寻常。坐中有狂客。恼乱柔肠。报道金钗坠也。十指露春笋纤长。亲曾见全胜宋玉。想象赋高唐。〔正末云〕高才高才。〔唱〕
　　【后庭花】你那满庭芳虽称席上珍。送的个老东坡翻成辕下窘。则为这乐府招谗谮。抵多少文章可立身。〔做笑科〕〔东坡云〕吾兄为何发笑。〔正末唱〕只落的笑欣欣。倒不如咱家安分。向深山将名姓隐。
　　〔云〕行者。看素斋饭管待学士。〔行者云〕理会得。香积厨下安排素斋。拖面煎草鞋。酱拌鹅卵石。快些管待学士。〔东坡云〕叫那行者过来。你方纔说些什么。〔行者云〕我师父方纔说。香积厨下看素斋饭管待学士。〔东坡云〕你去与那和尚说。有酒有肉我便吃。无酒无肉。我回舟中去也。〔行者云〕学士。你就是我的亲爷。我这等和尚。有什么佛做。熬得口里清水拉拉的汤将出来。望学士可怜见。多与些小和尚吃。〔东坡云〕这个馋和尚。我多与你些吃。〔行者云〕多谢学士。师父合气了。那学士老爷说道。有酒有肉我便吃。无酒无肉我回舟中去也。〔正末云〕既如此。你下山去俗人家沽一壶酒。买一方肉。管待学士便了。〔行者云〕那里去买。你好行止。向年间为师父娘做满月。赊了一副猪脏没钱还他。把我褊衫都当没了。至今穿着皂直掇哩。〔正末云〕休得胡说。〔行者向古门云〕山下俗道人家。有一百八十多斤的猪。宰一口儿。〔内云〕忒大。没有。〔行者云〕这等。有八九两的小猪儿宰一口。〔内云〕忒小。没有。〔行者云〕随意增减些罢只。要先把血脏汤做一碗来。与我尝一尝。〔正末云〕行者。酒席完备未曾。〔行者云〕酒席已完备了。〔正末云〕学士。当日远公沽酒谒陶潜。今日佛印烧猪待子瞻。〔东坡云〕小官续上两句。苏轼焉敢效昌黎。佛印如何比大颠。〔正末云〕高才高才。〔唱〕
　　【醉中天】既然要叙旧开佳酝。怎还说持戒断腥荤。??的个烂醉春风老瓦盆。见学士和佛印。你本是同堂故人。须不比十方檀信。俺只索倒赔些狗彘鸡豚。
　　〔东坡云〕吾兄。常言道。坐中无有油木梳。烹龙炰凤总成虚。那里有善歌的妓女。请一个来唱一曲。等小官尽醉而归。〔正末云〕学士说差了。这荒凉古刹寺院。那里讨善歌妓女。〔东坡云〕真个无有。〔正末云〕断然没有。〔东坡云〕小官曾带一个在此。〔正末云〕如此最好。在那里。请来相陪学士。〔东坡云〕行者。你去溪河杨柳边小舟中。叫一声白牡丹安在。只待他应了一声。你急急抽身便走。〔行者云〕走迟了却怎么。〔东坡云〕走迟了。只教你做雪狮子向火。酥了半边。〔行者做跌科〕早酥倒了也。转湾抹角。此间就是溪河杨柳边。小舟儿上叫一声。白牡丹在么。〔旦儿云〕谁叫。〔行者做跌科云〕听他娇滴滴的声音。真个酥了也。东坡老爷唤你哩。〔旦儿上云〕来了。妙舞清歌本足夸。??云殢雨作生涯。借问妾身何处住。柳陌花街第一家。妾乃白乐天之后。小字牡丹。不幸落在风尘。今被东坡学士带在此处。差人呼唤。须索走一遭去也。〔行者云〕禀学士。白牡丹来了也。〔又禀正末科〕〔旦儿云〕大人万福。呼唤妾身。有何分付。〔东坡云〕我一路上与你说的前席那和尚便是。你如今魔障此人。还了俗。娶了你。他若为官。你就是一位夫人县君也。〔旦儿云〕多谢大人抬举。〔东坡云〕牡丹。你把体面与那佛印禅师相见者。〔旦儿云〕理会得。久闻老师父大名。今日得覩尊颜。三生有幸。〔正末云〕小娘子问讯。〔行者云〕不消问讯。是学士船上来的。〔正末云〕学士大人。此女姓甚名谁。谁氏之子。〔东坡云〕此女乃是白乐天之后。小字牡丹。莫说他姿容窈窕。颇解文墨。只可惜他落在风尘。没个人来抬举。〔正末唱〕
　　【金盏儿】你道是可惜他落风尘。系红裙。端的个十分体态能聪俊。〔东坡云〕有那等惜花人见了。无不爱他。〔正末唱〕有那等惜花人见了怎不消魂。〔东坡云〕真个是天香出众。国色超羣。〔正末唱〕真个是天香偏出众。国色独超羣。可知道教坊为第一。花内牡丹尊。
　　〔东坡云〕牡丹。与那佛印把一杯酒者。〔旦儿应云〕师父满饮此杯。〔正末云〕小娘子。贫僧荤酒不用。〔旦儿云〕那师父荤酒皆不用。〔东坡云〕吾兄差矣。溪河杨柳影。不碍小舟行。佛在心头坐。酒肉穿肠过。只管吃。怕怎么。〔正末云〕既如此。贫僧开酒不开荤。〔东坡云〕不怕他不一桩桩开将来。〔旦儿云〕师父满饮此杯。〔正末云〕贫僧告酒了。〔东坡云〕吾兄请了。〔行者唱舞科〕〔唱〕心肝肉。那话儿且休题。吃肉拣肥的。自从见了你。一顿一升米。你也不想我。我也不想你。〔东坡云〕行者怎么说。〔行者云〕这是我师父和师父娘在禅床上吃酒吃肉。小行者带歌带舞。日常规矩。〔东坡云〕果然有此事。正是出家人活计。〔正末云〕行者看酒来。小娘子满饮一杯。〔旦儿云〕吃不了这些。〔行者云〕就是小行者替吃罢。〔东坡云〕牡丹。放下酒者。吾兄。我此来非为别事。〔正末云〕却是为何。〔东坡云〕专为吾兄。今日是个好日辰。娶了牡丹。与小官同登仕路。佳人捧砚。壮士擎鞭。不强在深山古刹。遁迹埋名。吃的是瓢漏粉。菜馒头。有何好处。你与我惜芳春。罢经文。〔正末唱〕
　　【金盏儿】你教我惜芳春。罢经文。把一生功案都休论。〔东坡云〕就是小官为媒。〔正末唱〕笑你个东坡学士做媒人。〔东坡云〕我能坏你十座寺。你休阻我一门亲。〔正末唱〕你道是能坏我十座寺。休阻您一门亲。我也曾万花丛里过。争奈我一叶不沾身。
　　〔东坡云〕牡丹。你与那和尚告菩提露去。〔旦儿云〕是。晓得。上告我师。和尚一点菩提露。滴在牡丹两叶中。〔正末云〕小僧半点俱无。〔旦儿云〕那师父说半点俱无。〔东坡云〕再告去。〔旦儿云〕上告我师。和尚一点菩提露。滴在牡丹两叶中。〔正末云〕贫僧十五年不下禅床。功行非浅。实是半点俱无。〔旦儿云〕大人。那和尚说十五年不下禅床。功行非浅。实是半点俱无。却不羞杀我牡丹也。〔东坡云〕吾兄。因你不肯。那牡丹烦恼哩。〔正末唱〕
　　【赚煞】你道是不施些雨露恩。倒惹得花枝恨。俺怎肯坏了如来法身。这雪山中不比巫山梦断魂。那里有暮雨朝云。俺既是做僧人。命犯着寡宿孤辰。〔东坡云〕咳。你个莽和尚。不争我牡丹成了这亲事呵。〔正末唱〕你教那首座阇黎怎主婚。〔东坡云〕那里有女家儿倒肯。男家儿不顺。〔正末唱〕你道是女家儿倒肯。男家儿不顺。〔东坡云〕小官舟中。花红羊酒都准备将来了。〔正末唱〕学士你只索空赔羊酒。〔带云〕请恕罪了也。〔唱〕可兀的拜俺沙门。〔下〕
　　〔旦儿云〕大人。那和尚不肯。可不空带牡丹走这一遭也。〔东坡云〕牡丹。你且放心。待我明日准备着回席的酒殽。好共歹与你成就了这门亲事。那时节安排玳瑁筵。款撒红牙板。低吟白雪歌。高擎鹦鹉盏。钗亸玉斜横。髻偏云乱挽。务要■〈扌班〉回壮士头。只交闪开那禅僧眼。〔同下〕
　　〔音释〕
　　绝藏靴切　摧慈随切　扪音门　阕音缺　溷音混　■〈忄奔〉蒲闷切　迸方孟切　侧斋上声　■〈歹坐〉藏梭切　岚音蓝　槭音戚　重平声　涡音窝　过平声　阿何哥切　爇如月切　偈音忌　哂身上声　污去声　夤音寅　搓音磋　胜平声　窘君上声　分去声　酝音运　荤音昏　炰音袍
　　第二折
　　〔正末云〕贫僧了缘和尚。昨日被东坡学士魔障了一日。蚤是贫僧。若是第二个。怎生是好。〔行者云〕又是师父。若是行者了当哩。〔正末云〕今日天色已晚。学士必然又来。贫僧待要躲避他。见得禅师法门。无有智慧了。行者。大开方丈。将灯烛剔得明亮。着学士来时。我贫僧自有主意。〔唱〕
　　【南吕一枝花】身虽在东土居。心自解西来意。曾传一盏灯。能有几人知。参透禅机。心外事无萦击。想昨宵甚道理。那苏子瞻一谜里歪缠。更和着白牡丹有千般标致。
　　【梁州第七】本待要去西方脱除了地狱。我怎肯信东坡泄漏了天机。半生苦行修持力。把心猿锁闭。意马收拾。由他闲戏。任你胡为。端的个几番家识破皆非。一心要只履西归。枉了你玉人儿娇滴滴待枫叶传情。排下个迷魂阵香馥馥似桃花泛蘃。搅的个选佛场乱纷纷做柳絮沾泥。怎知俺九年面壁。蚤明心见性蒲团底。到今日出人世。笑你个愚滥的东坡尚不知。也只是肉眼凡眉。
　　〔东坡引旦儿同上云〕牡丹。我今日安排回席。好共歹与你成就这门亲事。却蚤来到山门。行者报复去。说昨夜的客。今日又来了也。〔行者云〕师父分付多时。学士老爷请进。〔正末出迎科云〕学士大人有请。学士。夜来多有搅慢。望乞恕罪。〔东坡云〕禅师。夜来多有搅扰。〔旦儿谢科云〕奴家搅扰。一发不当。〔正末云〕惶恐惶恐。〔东坡云〕小官今日薄酒一杯。特来还敬。〔正末云〕大人。客边何劳如此。〔东坡云〕看酒过来。端卿请饮一杯。〔正末回酒科云〕学士请〔东坡云〕端卿。咱闲口论闲事。想你在山间林下。隐迹埋名。几时是了。则不如留了松。还了俗。同登仕路。共举皇朝。可不好那。〔正末云〕学士。这各有所见。难以强同。〔唱〕
　　【隔尾】我贫僧呵半生养拙无人识。你一举成名天下知。这的是名利与清闲各滋味。〔东坡云〕你这出家的怎生。〔正末唱〕俺躲人间是非。〔东坡云〕俺为官的怎生。〔正末唱〕您请皇家富贵。〔带云〕好便好。则为一首满庭芳。贬上黄州。也怪不着。〔唱〕兀的是那才调清高落来得。
　　〔东坡云〕这秃厮倒着言语讥讽咱。哎。俺这为官的。吃堂食。饮御酒。你那出家的。只在深山古刹。食酸馅。捱淡虀。有甚么好处。〔正末唱〕
　　【牧羊关】虽然是食酸馅。捱淡虀。淡只淡淡中有味。想足下纵有才思十分。到今日送的你前程万里。〔东坡云〕舌为安国剑。诗作上天梯。〔正末唱〕蚤难道舌为安国剑。诗作上天梯。你受了青灯十年苦。可怜送得你黄州三不归。
　　〔云〕行者。看酒来。大人满饮一杯。贫僧告睡去也。〔东坡云〕禅师请稳便。〔旦儿云〕那和尚着了忙哩。〔正末离席科云〕我出的这方丈门来。〔唱〕
　　【骂玉郎】则被这东坡学士相调戏。可着我满寺里告他谁。我如今修心养性在庐山内。怎生瞒过了子瞻。赚上了牡丹。却教谁人来替。
　　【感皇恩】你行者休违拗。我须索把你来央及。〔做跪科〕〔行者云〕师父只当抢了脸也。〔正末唱〕我其实被东坡。闲魔障。厮禁持。〔行者云〕我要赴白莲会去哩。〔正末唱〕你待赴白莲会里。先和那红粉偷期。〔行者云〕老人家没正经。不要我学好。教我偷鸡吃。被人拏住怎么了。〔正末唱〕却待说。又教我。怎生题。
　　〔行者云〕师父。我看你欲言不言的意思。要我怎的。常言道。吃乌饭。痾黑屎。我只是依随着你便了。〔正末唱〕
　　【采茶歌】你若是肯依随。不羞耻。我比你先争十载上天迟。〔云〕行者。将耳过来。〔做耳嘱科唱〕你和他共枕同眠成连理。蚤是得些滋味休要着痴迷。〔下〕
　　〔东坡云〕牡丹。谢端卿往方丈去了。便赶进方丈去。与他云雨和谐了时。你就唱雨淋铃。今宵酒醒何处。杨柳岸晓风残月。我就来拿住他。不怕不随我还俗去也。〔旦儿赶进科云〕师父。好共歹与牡丹成就这亲事罢。〔行者云〕成不得。成不得。贫侩整整十五年不下禅床。菩提露半点俱无。〔做欢会科〕〔旦儿唱〕雨淋零。今宵酒醒何处。杨柳岸晓风残月。〔东坡云〕好个谢瑞卿。与牡丹云雨和谐了。令人。点个灯来。推开方丈门。拿住那佛印了也。〔正末上云〕被我瞒过子瞻了也。〔旦儿云〕却不羞杀我牡丹也〔下〕〔行者云〕好不快活杀行者也。〔下〕〔东坡云〕嗨。吾兄是何道理。你不肯也罢。如何将行者污我牡丹。牡丹。你玲珑剔透今何在。俊俏聪明莫谩夸。嫩蕊娇枝关不住。被狂风吹碎牡丹芽。吾兄收拾酒宴。我已醉矣。〔正未唱〕
　　【贺新郎】东坡学士解禅机。我怎肯损坏了菩提。恰纔是脱身之计。他那厮向绒毛毡里扑绵被。尽强如俺入龙华会。兀的不辱没杀释迦的这牟尼。不争那牡丹来赴约。和尚去偷期。东坡倒觉的有些不伶俐。一个儿待惜花春起蚤。一个儿待爱月夜眠迟。
　　〔东坡做睡科〕〔正末云〕大人再饮几杯。呀。他睡着了。着他大睡一觉。花间四友安在。〔旦儿扮四友上云〕妹子们走动。师父呼唤俺姐妹四人。有何分付。〔正未唱〕
　　【哭皇天】我唤你无别意。您四人各做准备。梅也你轻讴着白雪歌。柳也你与我满捧着紫金杯。桃也你和他共枕同眠。竹也如鱼似水。我这里做方做便。陪酒隌歌。东坡比那满庭芳满庭芳可便省些闲淘气。倚仗着神力鬼力。只除是天知地知。
　　【乌夜啼】这是戒和尚念彼观音蜜。自今宵即便与你回席。恁四人各同心儿商议。柳也是必速离了隋堤。竹也你是必休恋着湘妃。梅也你两个罗浮山下会佳期。桃也你与我武陵溪畔曾相识。柳妖娆。桃美丽。梅魂缥缈。竹影依稀。
　　【黄锺尾】那学士呵你才高世上谁堪比。我教你直睡到人间总不知。柳也只要你迎过客送行人。开青眼展黛眉。伴陶潜的见识。竹也只要你摇龙头摆凤尾。敲翠节弄清音。引王猷的兴味。桃也只要你烘晓日渲朝霞。飘红雨笑东风。赚刘晨的旖旎。梅也只要你散冰魂呈素魄。欺冻雪傲严霜。腻何郎的妩媚。不许你扑剌剌惊破他一枕晨鸡。只要你四人呵美甘甘迷着他南柯梦儿里。〔下〕
　　〔四友云〕学士大人。休推睡里梦里。〔东坡打梦做起科问云〕四位小娘子。谁氏之家。〔四友云〕俺姊妹四人。是佛印的专房妓妾。听师父法旨。特来与大人奉一杯酒。〔东坡云〕哦。谢端卿。你瞒的我多哩。放着四位专房。这般美丽。可知不要我那白牡丹。敢问四位小娘子尊姓盛名。〔四友云〕俺姊妹们教做夭桃。嫩柳。翠竹。红梅。〔东坡云〕小娘子会舞会唱么。〔四友云〕俺姊妹们都也会唱。〔东坡云〕有劳四位舞一回。唱一回。待小官吃个尽兴方归也。〔四友舞唱介〕
　　【月儿高】谩折长亭柳。情浓怕分手。欲跨雕鞍去。扯住罗衫袖。问道归期端的是甚时候。泪珠儿点点鲛鮹透。唱彻阳关。重斟美酒。美酒解消愁。只怕酒醉还醒。这愁怀又依旧。
　　〔四友云〕学士大人。请满饮此杯。俺姊妹们四人各求佳句一首。永为家宝。〔东坡云〕四位小娘子问小官求诗。有有有。一个个说从。从那个起。〔梅云〕妾身是红梅。〔东坡云〕玉骨冰肌非等闲。耐他霜雪耐他寒。一枝斜在书窗下。惹得诗人冷眼看。〔梅奉酒云〕多谢佳篇。请学士大人满饮此杯。〔东坡饮科云〕如今该是翠竹了。万玉丛中汝最魁。亭亭高节肯低回。淑人合配真君子。洒泪成班却为谁。〔竹奉酒云〕多谢佳篇。请学士大人满饮此杯。〔东坡饮科云〕如今该是夭桃了。溶溶粉汗湿香腮。舞尽春风脸上来。只因一点胭脂气。惹得刘郎着意栽。〔桃奉酒科云〕多谢佳篇。请学士大人满饮此杯。〔东坡饮科云〕如今该是嫩柳了。腰肢袅袅弄轻柔。舞尽春风卒未休。流水画桥青眼在。为谁肠断为谁愁。〔柳奉酒科云〕多谢佳篇。请学士大人满饮此杯。〔东坡云〕我吃我吃。〔四友云〕俺姊妹们四个共求大人一诗。〔东坡云〕有有有。堪爱尊前四艳妆。清阴护月闇纱窗。桃也魂依玉洞花千片。竹也肠断湘江泪几行。梅也大庾岭头躭寂寞。柳也霸陵桥外弄轻狂。何缘此夕同欢会。小官??得开怀醉一场。〔四友云〕好高才也。我姊妹们舞者。唱者。劝学士大人吃个尽醉方归。〔东坡云〕我吃我吃。兀的不快活杀我也。〔同下〕
　　〔音释〕
　　解音械　萦音盈　系音计　力音利　拾绳知切　壁兵迷切　思去声　调平声　拗音要　及更移切　蜜忙闭切　席星西切　识伤以切　渲疎选切　旖音倚　旎音你　妩音武　■〈衣上十下〉粗上声
　　第三折
　　〔正末扮松神持笏上云〕吾乃庐山松神是也。今有佛印禅师。密遣花间四友。前去玉春堂魔障东坡学士。恐上帝知道。必然责罪小圣。须索追赶那四个鬼头去也呵。〔唱〕
　　【正宫端正好】晚风轻。霜华重。云淡晚风轻。露冷霜华重。转瑶阶月色朦胧。你看那花间四友相搬弄。斗起他那春心动。
　　【滚绣球】俺这里步苍苔攀怪松。靠湖山凌翠峰。正和那玉春堂相共。俺只索悄冥冥蹑足潜踪。上阶基。近窗孔。见四个小鬼头将端明来簇捧。竹梅呵满泛着金锺。那一个舞低杨柳楼心月。那一个歌罢桃花扇底风。饮兴方浓。
　　〔松神做掀帘科〕〔唱〕
　　【叫声】俺这里排亮槅揭帘栊。赤律律起一阵劣风。劣风。不由人不悚然惊凛然恐。险吹灭银台上烛花红。
　　〔东坡拥四友上云〕四位小娘子。起大风了。〔四友做怕科云〕学士大人。风起神道来也。〔东坡云〕这等。小娘子躲着。〔松神云〕学士。快唤出那花间四友来。〔东坡云〕没有什么花间四友。〔松神云〕学士。你既读孔圣之书。必达周公之礼。因何在此做这般勾当。〔东坡云〕只小官在此饮酒。有何妨碍。〔松神唱〕
　　【上小楼】您了悟那色空。且与吾师是昆仲。你伴着那嫩柳夭桃。翠竹红梅。闇约私通。〔东坡云〕小官止一人在此。并无别的陪伴。〔松神唱〕这的是你自去自来。相随相从。〔带云〕那花间四友呵。〔唱〕比不得出红妆主人情重。
　　〔东坡云〕这是小官做的满庭芳。元来神也知道。〔松神云〕学士。那花间四友。快放他出来。〔东坡云〕委实没有。〔松神笏击桌科唱〕
　　【幺篇】小圣呵可便眼又不蒙。耳又不聋。〔东坡云〕四位小娘子躲者。〔松神唱〕你那里挨挨桚桚。闪闪藏藏。无影无踪。恰纔俺下虚空。显神通。起一阵风飙微送。〔云〕只唤出那红梅来。〔东坡云〕没有什么红梅。〔松神云〕你道是没有红梅。〔唱〕这其间见疎影横闇香浮动。
　　〔松神再击桌搜寻科云〕小鬼头躲在那里。一个个都与我唤将出来。〔四友出科〕〔东坡云〕上圣。留一个儿与小官奉酒者。〔松神唱〕
　　【满庭芳】我看你个东坡受用。是处里娇歌妙舞。酒酽花醲。见疎梅一点芳心动。蚤则怕漏泄了天工。傍修竹佩响玎■〈王冬〉。映垂杨丝扬丰茸。说甚么桃源洞。只落的胭脂泪涌。再不能勾依旧笑春风。
　　〔松神做赶四友科〕〔东坡云〕上圣。念小官独自在此。饮酒无聊。可留一个小娘子。等他陪奉咱。〔松神唱〕
　　【十二月】你这里齐臻臻前遮后拥。美甘甘笑口欢容。只待要静巉巉幕天席地。笑吟吟倚翠偎红。怎知道被禅师神挑鬼弄。做一场捕影拿风。
　　【尧民歌】好笑你端明学士忒朦胧。全不想酒阑人散夜将终。怎还许花间四友得从容。东坡也不须埋怨我大夫松。这的是禅宗。禅宗。都归一个空。只有那伊蒲供。〔松神赶四友下〕
　　〔东坡云〕这四位小娘子。怎生割舍的小官就去了。〔做伏桌睡科〕〔松神云〕学士。学士。〔唱〕
　　【耍孩儿】想东坡曾受金莲宠。直恁般痴呆懵懂。则去那树头树底觅残红。恨不的添一对照道纱笼。今宵剩把银缸照。犹恐相逢是梦中。这聪明成何用。本待要醉魔佛印。倒做了寤寐周公。
　　【煞尾】听着这疎剌剌枕畔风。响珰珰楼上钟。被谁人惊回一霎游仙梦。我笑你个殢酒色的东坡直睡到红日三竿恁时节懂。〔下〕
　　〔行者上云〕两廊下僧院钟楼经阁。但有那铜头铁额。钉嘴木舌。不能了达者。都到法座上问禅。〔再叫科下〕〔东坡做惊醒科云〕四位小娘子。满饮一杯。呀。原来是南柯一梦。小官欲待回舟中去。恐怕他谢端卿勘破。且领着白牡丹到法座上问禅。那里走一遭去来。〔下〕
　　〔音释〕
　　槅皆上声　扬羊去声　茸音戎　从音匆　勘坎去声
　　第四折
　　〔正末引从众华幡法器上云〕行者。将香盒过来。〔行者云〕香盒在此。〔正末云〕南无阿弥陀佛。此一炷香愿吾主万寿。臣宰千秋。此一炷香愿黎民乐业。五谷丰登。此一炷香愿法轮常转。佛日增辉。〔唱〕
　　【双调新水令】爇龙涎一炷透穹苍。祝吾王寿元无量。八方无士马。四海罢刀鎗。国泰国康。愿甘雨及时降。
　　〔云〕行者。你去两廊下僧院经阁钟楼叫者。但有那铜头铁额。钉嘴木舌。不能了达者。都来法座上问禅。〔行者云〕理会得。〔做叫科〕〔东坡领牡丹上云〕牡丹。谢端卿在法座上问禅。我去问倒了他。你就过来。〔旦儿云〕是。晓得。〔东坡云〕上告我师和尚。苏轼特来问禅。〔正末云〕速道。〔东坡云〕佛印从来快开劈。苏轼特来闲料嘴。〔正末云〕葛藤接断老婆禅。打破沙锅璺到底。〔东坡云〕可被他说倒了。牡丹。你过去问禅。〔旦儿云〕上告我师和尚。牡丹特来问禅。〔正末云〕速道。〔旦儿云〕我白牡丹因何到此。慕风流特来嫁尔。〔正末云〕你本不是妓馆猱儿。堪做俺佛门弟子。〔唱〕
　　【水仙子】俺本是庐山长老恰升堂。〔旦儿云〕这的是东林寺。〔正末唱〕倒做了普救寺莺莺来闹道场。〔旦儿云〕你出家人比不得唐三藏。〔正末唱〕你道俺出家人不及那往西天的唐三藏。却原来你是曲江头黄四娘。〔旦儿云〕我只待坚心招你做新郎。〔正末唱〕你道是坚心儿招俺做新郎。〔旦儿云〕留了方丈。和你同归洞房。〔正末唱〕你教我留了方丈。同归那个洞房。〔带云〕那里有和尚做女壻的。〔唱〕俺可甚么帽儿光光。
　　〔旦儿云〕天香妓馆久沉埋。好向东林寺里栽。〔正末云〕若把牡丹移在此。几年能勾上莲台。〔唱〕
　　【落梅花】你素魄儿十分媚。慧心儿百和香。更压着魏紫姚黄。〔旦儿云〕牡丹花摘将来胆瓶儿里供养者。〔正末唱〕你道是牡丹花摘将来胆瓶里堪供养。休休休只怕躭阁你浅斟低唱。
　　〔旦儿云〕情愿离了花街柳陌不为娼。〔正末唱〕
　　【风入松】你道是离花街柳陌不为娼。〔旦儿云〕一心待弃贱要从良。〔正末唱〕你一心待弃贱要从良。〔旦儿云〕输情改嫁你个山和尚。〔正末唱〕输情愿改嫁这山和尚。兀的不是那画堂中别样风光。你明明的把禅机问答。怎知俺闇闇的把春色包藏。
　　〔旦儿云〕果然是真僧。问他不倒。告师父借金刀一把。削发为尼。跟师父出家。〔诗云〕礼拜庐山出世僧。一心向佛苦修行。免教莺燕频来往。不在尘中挂孽名。〔下〕〔东坡云〕我着牡丹魔障此人。倒被他脱度出了家。待我再过去问禅。那和尚。可惜巫山窈窕娘。梦魂偏嫁你秃襄王。〔正末云〕堂上老师无答语。坐中狂客恼柔肠。〔四友上〕〔梅云〕上告我师父和尚。红梅特来问禅。〔正末云〕速道。〔梅云〕玉骨冰肌谁可比。寂寞前村深雪里。〔正末云〕只愁昨夜梦中魂。一枝漏泄春消息。〔竹云〕上告我师和尚。翠竹特来问禅。〔正末云〕速道。〔竹云〕冷气虚心效琴瑟。洒泪成斑憔悴死。〔正末云〕东坡节外更生枝。算来不是真君子。〔桃云〕上告我师和尚。夭桃特来问禅。〔正末云〕速道。〔桃云〕粉腮香脸淡匀红。曾赚刘郎入洞中。〔正末云〕自是桃花贪结子。错教人恨五更风。〔柳云〕上告我师和尚。嫩柳特来问禅。〔正末云〕速道。〔柳云〕傍路临溪不长久。落叶归秋又衰朽。〔正未云〕可惜南海观音柳。昨宵折入东坡手。〔东坡云〕敢问四位小娘子是谁氏之家。甚么姓名。〔正末云〕酒冷灯残月半昏。名花倾国两殷勤。武陵溪畔曾相识。今日佯推不认人。〔唱〕
　　【川拨棹】想昨夜在玉春堂。与东坡曾共赏。这一个竹影悠扬。这一个柳叶芬芳。这一个梅蘃馨香。这一个柳絮颠狂。都是咱使的伎俩。故将你厮魔障。
　　〔东坡云〕小官已醉矣。委实不认的四位小娘子。〔正未唱〕
　　【七弟兄】你道是醉乡。〔东坡云〕敢是做梦哩。〔正末唱〕又道是梦乡。也不似这等忒乖张。昨夜个喜孜孜灯下相亲傍。今日里假惺惺堂上问行藏。可是你困腾腾全不记娇模样。
　　【梅花酒】呀。你从来有些技痒。你从来有些技痒。正夜静更长。对月貌花庞。饮玉液琼浆。一个个逞歌喉歌婉转。一个个垂舞袖舞郎当。只教你似刘伶怎惜的酒量。似李白怎爱的诗章。似周郎待按着宫商。似宋玉待赴着高唐。
　　【收江南】呀。这的是主人情重出红妆。怎做得司空见惯只寻常。不由你不坐中狂客恼柔肠。一句句对当。一句句对当。总不离一曲满庭芳。
　　〔东坡云〕佛印从来多调笑。到被花枝夸俊俏。〔正末云〕高烧银烛照红妆。灯光不把自身照。〔东坡云〕果然是真僧。问他不倒。苏轼从今忏悔。情愿拜为佛家弟子。〔正末云〕学士请尊重。〔行者云〕上告我师和尚。行者特来问禅。〔正末云〕速道。〔行者云〕搂住牡丹。胜坐莲台。师父咳嗽。徒弟便来。〔正末云〕痴迷性改。分毫不采。色即是空。空即是色。〔唱〕
　　【鸳鸯煞尾】从今后识破了人相我相众生相。生况死况别离况。永谢繁华。甘守凄凉。唱道是即色即空。无遮无障。笑杀东坡也忏悔春心荡。枉自有盖世文章。还向我佛印禅师听一会讲。
　　〔音释〕
　　穹区容切　祝音主　劈铺米切　璺音问　猱音挠　孽音聂　息丧挤切　瑟生止切　傍去声　庞音忙　忏搀去声　相去声
　　题目　云门一派老婆禅　
　　正名　花间四友东坡梦
　　花间四友东坡梦杂剧终

《元曲选》　张天师断风花雪月杂剧　（明）臧晋叔 编
　　张天师断风花雪月杂剧　　（元）吴昌龄 撰
　　●张天师断风花雪月杂剧目录
 
　　第一折 
　　　〔音释〕 
　　第二折 
　　　〔音释〕 
　　楔子 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　长眉仙遣梅菊荷桃　正名　张天师断风花雪月 
　　第一折
　　〔冲末扮陈太守领张千上〕〔陈太守诗云〕农事已随春雨办。科差犹比去年稀。小窗睡彻迟迟日。花落闲庭燕子飞。老夫姓陈。双名全忠。繇进士及第。随朝数载。谢圣恩可怜。所除洛阳太守之职。老夫有一侄儿。乃是陈世英。见在西洛居住。数年不见。闻知上朝取应。须打此地经过。必然来拜见老夫。张千。门首觑者。若孩儿到来。报复我知道。〔张千云〕理会得。〔正末扮陈世英上云〕小生西洛人氏。姓陈。双名世英。仗祖父余庇。颇能读书。雪案萤窗。辛勤十载。淹通诸史。贯串百家。今要上朝。进取功名。从此洛阳经过。有我叔父在此为理。小生且进城去拜见了叔父。便索长行。可早来到也。张千。报复去。道有陈世英求见。〔张千云〕报得相公得知。有陈世英在于门首。〔陈太守云〕老夫语未悬口。我那孩儿早到了也。张千。快着他过来。〔张千云〕着秀才过去。〔陈世英见科云〕叔父。您孩儿多时不见尊颜。请受您孩儿一拜咱。〔做拜科〕〔陈太守云〕孩儿也。远路风尘。免礼波。孩儿。我且问你。此一来为何。〔陈世英云〕叔父。您孩儿一来进取功名。二来探望叔父。〔陈太守云〕孩儿也。试期尚远。且就在我书房中安下。温习经书。多住几日去。可不好那。〔陈世英云〕您孩儿依着叔父。住几日去。但恐早晚取扰。不当稳便。〔陈太守云〕自家骨肉。说甚么取扰。孩儿也。今日是八月十五日。中秋令节。俺和您后园中饮酒去来。〔诗云〕早安排异品奇珍。与侄儿权且拂尘。值中秋正当玩月。休辜负美景良辰。〔同下〕〔陈世英重上云〕小生蒙叔父相留在此。元来书房就在后园里面。花木清幽。颇堪居止。今日是八月十五日。中秋节令。适纔叔父赐过酒宴。已散了也。你看金风淅淅。玉露泠泠。银河耿耿。浩月澄澄。是好一片蟾光。着小生对此佳景。怎好便去就寝。且待我作诗一首。〔诗云〕碧汉无云夜欲沉。天香桂子色阴阴。素娥应悔偷灵药。独守瑶台一片心。吟罢这诗。且进这书房门来。我关上门焚上一炷香。取出这张琴来。试弹一曲。自饮三杯闷酒咱。〔搽旦扮封姨同旦儿桃花仙上封姨云〕妾身封十八姨的便是。这是桃花仙子。俺二人在这碧云之上。有桂花仙子与下方陈世英有私凡之心。俺二人在此等候。待桂花仙子到来。看个端的。〔桃花仙云〕十八姨。你看那香风过处。兀的桂花仙子不来了也。〔正旦扮桂花仙上云〕妾身乃月中桂花仙子。今因八月十五日。有这罗睺计都缠搅妾身。多亏下方陈世英一曲瑶琴。感动娄宿。救了我月宫一难。我和他有这宿缘仙契。今日直至下方。与陈世英报恩答义去也。〔封姨云〕你若不弃嫌呵。俺两个伴着你同到下方走一遭去。〔正旦云〕好波。就此同往。〔桃花仙云〕仙子。咱去来。咱去来。〔正旦云〕是好月色也呵。〔唱〕
　　【仙吕点绛唇】夜色溶溶。桂花风动。天香送。万里长空。是谁把银盘捧。
　　〔封姨云〕俺趁着这月色行动些咱。〔正旦唱〕
　　【混江龙】俺可便疾忙行动。怕的是五云楼畔日华东。〔桃花仙云〕俺和您私离天宫之上。早来到人间了。〔正旦唱〕俺如今偷临凡世。私下天宫。这其间风弄竹声穿户牖。更那堪月移花影上帘栊。〔封姨云〕仙子。则俺三个在这月明之下。又无甚跟随的使数。怎生是好。〔正旦唱〕俺本是冰魂素魄不寻常。要什么金童玉女相随从。〔带云〕十八姨。你只跟着我者。〔唱〕又没甚幽期密约。止不过明月清风。
　　〔封姨云〕你看下方景致是。比俺那仙界不同也。〔正旦唱〕
　　【油葫芦】俺和您回首瑶台隔几重。早来到书院中。怕甚么人间天上路难通。〔云〕封家姨也。则不俺思凡。〔封姨云〕仙子。可再有何人思凡哩。〔正旦唱〕想当日那天孙和董永曾把琼梭弄。〔桃花仙云〕可再有何人。〔正旦唱〕想巫娥和宋玉曾做阳台梦。〔封姨云〕姐姐。你此一去报恩。可是如何。〔正旦唱〕他若肯早近傍。我也肯紧过从。??着个赚刘晨笑入桃源洞。〔桃花仙云〕不知刘晨别后。可曾得再会来。〔正旦唱〕到后来天台山下再相逢。
　　〔桃花仙云〕仙子。这也有何为证。〔正旦唱〕
　　【天下乐】却不道流出桃花片片红。〔桃花仙云〕这桃花是我家的故事。你此去敢被那生折下桂花来也。〔正旦唱〕则你个娇也波容。可便将人厮调哄。我则为报德酬恩要始终。不索你不索你这个咕。那个哝。〔封姨云〕仙子。我曾敢说甚么。〔正旦唱〕哎。只你个十八姨口是风。
　　〔云〕可早来到后园也。二位且在这书房门首略等一等。我自过去。〔封姨云〕仙子请过去。俺两个自有分晓。〔正旦见陈世英科云〕秀才万福。〔陈世英惊科云〕啐。怎么灯直下看见一个如花似玉的女人。莫不是我眼花么。〔做揩眼科云〕待我仔细再看咱。〔正旦唱〕
　　【鹊踏枝】则见他不惺憽。假朦胧。却待要拄眼睁睛。觅迹寻踪。莫非他锦阵花营。不曾厮共。险教咱风月无功。
　　〔陈世英云〕这女人是从那里来的。必然是妖精鬼怪。唗。你说的是。万事全休。说的不是。你见我这床头宝剑么。我将你一剑挥之两段。〔正旦唱〕
　　【河西后庭花】我只道他喜孜孜开笑容。怎么的颤钦钦添怕恐。不思量携素手归罗帐。刬地要斩妖魔仗剑锋。似这这等怒叿叿。好着我急难陪奉。秀才也你敢是那骂上元的也姓封。
　　〔陈世英云〕兀的不諕杀我也。靠后。〔正旦云〕秀才休惊莫怕。我乃月中桂花仙子。今因八月十五日。有罗睺计都缠搅妾身。多亏你这一曲瑶琴。感动娄宿。救了我月宫一难。我和你有宿缘仙契。一径的报恩而来。秀才留便留。不留呵我自回去也。〔陈世英云〕住住。我那里知道。你原来是桂花仙子。有如此般好意。小生一时间错怪了你。便好道。既来之。则安之。仙子请坐。容小生递一杯酒咱。仙子满饮此杯。〔正旦云〕秀才请。〔陈世英云〕仙子请。〔正旦饮酒科陈世英云〕小生也饮一杯。看着仙子千般体态。万种妖娆。不知小生福分。生在那里。得遇今夜。待与仙子饮个尽醉方归。有何不可。〔正旦唱〕
　　【一半儿】只见他高烧银烛影摇红。满注名香宝鼎中。全不似初见时恁般乔面孔。殷勤地捧金锺。元来是一半儿妆呆一半儿懂。
　　〔陈世英云〕小生有一件事。动问小娘子咱。〔正旦云〕秀才有甚么话说。〔陈世英云〕小生学成满腹文章。欲待进取功名去。我这一去可是得官也不得官。〔正旦唱〕
　　【金盏儿】我本待鸾凤配雌雄。你只想鵰鹗起秋风。怎知我月中丹桂非凡种。〔陈世英云〕念小生凡胎浊体。怎敢和仙子陪奉。你只说小生来年应举。果是如何。〔正旦唱〕你问我来年春动有甚吉和凶。则你那文章千卷富。〔陈世英云〕便有了文章。也要命运哩。〔正旦唱〕怕不的命运一时通。〔陈世英云〕若得如此。小生早则喜也。〔正旦唱〕秀才我道你来年登虎榜。总不如今夜抱蟾宫。
　　〔陈世英云〕多承仙子厚意。再饮几杯。怕做甚么。〔封姨云〕桃花仙子。我和你过去相见咱。〔做见科〕〔封姨云〕仙子。天色明了也。咱回去来。〔陈世英云〕呀。怎么又有两个小娘子来了也。〔正旦云〕秀才勿怪。这两个都是我的姨姨妹妹。〔陈世英云〕既是你姨姨妹妹。容小生都也奉一杯儿酒咱。〔正旦唱〕
　　【醉扶归】俺和他一去蕋珠宫。同戏百花丛。报与你个二月春雷鱼化龙饮了那三杯御酒珍珠瓮。四下里旌旄簇拥。准备着五花骢缓向天街鞚。
　　【醉中天】六印掌元戎。七纵显英雄。向八座里气昂昂列上公。稳请受着九重天雨露恩和宠。也不枉了十年间苦功。到今朝享用。是必休忘了我这报前程仙女淳风。
　　〔云〕天色明了也。咱回去来。〔陈世英云〕仙子此一去。可不知几时还得相会也。〔正旦云〕秀才。你牢记者。妾身此一相别。直到来年八月十五日。再与秀才相见。〔陈世英云〕仙子。你道定着。小生也不进取功名去。专等来年此夜。在书房中拱候仙子。是必休失信也。〔正旦唱〕
　　【赚煞尾】你若有十分的至诚心。我怕没九转丹相送。〔陈世英云〕小生来年八月十五日。专候仙子来也。〔正旦唱〕到来年又怕你八月中秋事冗。〔陈世英云〕既蒙仙子相许。小生怎敢负了此心。但仙子虽同织女。小生非比牵牛。怎么也要一年一会。做这般老远的期约也。〔正旦唱〕那七夕会牛女佳期你可也休卖弄。〔陈世英云〕仙子若果有心于小生。便不到的来年。怕甚么那。〔正旦唱〕我则怕六丁神告与天蓬。〔陈世英云〕那六丁总是天上神位。料仙子也不怕他。〔正旦唱〕更怕的是五更钟。催别匆匆。只落的四眼相看泪珠涌。〔陈世英云〕仙子。您直恁般慌速。便再停止一会儿也好。〔正旦唱〕兀的不三星在东。〔陈世英云〕仙子此一去。休忘了今宵欢会也。〔正旦唱〕正照着俺二人情重。一般潇洒月明中。〔同二旦下〕
　　〔陈世英云〕嗨。谁想小生遇着月中桂花仙子。欢会了一宵。亲记的临别之时。说道来年八月十五日。再来与小生相会。天那。我几时盼得来年这一日也。〔诗云〕宿世姻缘定有因。暂时欢会又离分。且温经史书窗下。专等来年月下人。
　　〔音释〕
　　睺音后　赚音湛　咶音姑　哝音农　憽音松　颤音战　刬音产　叿火红切　懂音董　鹗音鄂　鞚空去声
　　第二折
　　〔陈太守引张千上云〕老夫陈太守。留我侄儿世英在后园书房中。本意要他温习经书。去应科试。不想染下一场疾病。一卧不起。服药不效。老夫欲待亲自探望孩儿去。争奈衙门中适有一件要紧公事。不得余暇。张千。说与嬷嬷知道。着他到书房中看觑小哥病体若何。小心在意。看了时来回我的话。左右。将马来。老夫衙门中办事去也。〔下〕〔陈世英抱病上云〕小生陈世英。便好道三十三天离恨天最高。四百四病相思病最苦。兀的不害杀小生也。自从去岁八月十五日。与月中桂花仙子在这书房中饮了几杯酒去。害的我一病不起。朝则忘餐。夜则废寝。看看致死。但合眼便见那桂花仙子在前。他说道今年八月十五日。再来相会。今日正是中秋节令。我只得挣扎病躯。到此后花园中等。便怎么这早晚还不见来。仙子。则被你想杀我也。天也。每番家小生要做些儿功课。不曾拏起笔来。可又早淹淹的晚了。今日小生害些儿拙病。他百般的不肯就晚。且待我吟诗一首。〔诗云〕金乌振翼上扶桑。何故迟迟昼景长。可叹书生情意迫。老天偏不下斜阳。呀。这早晚还是午时也。我央及你波。我与你唱喏。怎生不动。我与你下跪。又不动。我与你下拜。也不动。钉子钉着你哩。泼毛团是好无礼也。小生不才杀者波。也是国家白衣卿相。你则道我不认得你哩。想当初尧王时有十个日头。被后羿在昆仑山顶上。射落九乌。止留的你一个你晓来夜去。催逼了多少好人。你若是欢喜呵。腆着你那红馥馥的脸儿。你若恼了呵。云生四野。雾罩八方。你则道我不认的你哩。你听者。〔诗云〕无端三足乌。团团光闪烁。安得后羿弓。射此一轮落。便好道。人有所愿。天必从之。头里未曾闹时。还是午时。方纔闹了。他可早交酉时了。罢罢罢。熬定心肠。且再耐着些儿。仙子。则被你想杀小生也。〔正旦扮嬷嬷上云〕老身是这陈太守家中嬷嬷。为因陈世英在书房中染病。奉太守的言语。着老身探望走一遭去。我想这秀才每多有害着这等证候的也呵。〔唱〕
　　【南宫一枝花】可不道既读孔圣书。那里也必达周公礼。你今日相思容易得。岂不闻饱病可兀的最难医。他从来老老实实。忒软善忒温克。近新来陡恁的。他待学遇云英乞玉的裴航。赋洛神采珠的曹植。
　　【梁州第七】翻笑着不风流闭门的颜叔。假乖张拍案的封陟。他不肯去笔尖上挣个名和利。兀的不辱抹杀题桥的才思。掷果的容仪。直这般无廉鲜耻。乱作胡为。三餐饭并不曾想吃。五车书并不肯攻习。他他他则待要美甘甘傍玉软香温。是是是则待要悄促促在星前月底。等等等则待要喜孜孜赴燕约莺期。奉相公省会。教老身直到那书房内在左右看详细。只他这废寝忘餐可也因甚的。要一个明白消息。
　　〔云〕无人报复。我自过去。〔陈世英云〕仙子。你来了也。〔正旦云〕是我。〔陈世英云〕呸。害得我眼花了。兀的不羞杀小生也。原来是嬷嬷。你来此怎的。〔正旦云〕哥哥。你害的甚么病。你明白对我说知。怕做甚么。〔陈世英云〕我害的是病。〔正旦云〕怕不是病。却是从那里起的。你对我说。好回相公的话。〔陈世英云〕你老人家没正经。则管里絮絮叨叨的。你也须知病体谁耐烦说话。〔正旦云〕哥哥。你不对我说也罢。只是你这病势看看日沉日重。谁救你来。〔陈世英云〕嬷嬷。实不相瞒。自从去岁八月十五日。有月中桂花仙子。在我这书房中饮了几杯酒。欢会了一宵去了。他说今年八月十五日再来相会。我在此等候。不见到来。所以忧忆成病。眼见的觑天远。入地近。无那活的人也。仙子。则被你想杀我也。〔正旦唱〕
　　【牧羊关】则见他恹恹的。说就里。不由我冷笑微微。你是个浊骨凡胎。他须是冰肌的这玉体。〔陈世英云〕仙子。你好失信也。〔正旦唱〕你敢要攀月桂谐连理。可不似指画饼待充饥。常言道杳茫神鬼事。哥哥也知他在那里。
　　〔云〕哥哥。你敢不等那月中桂花仙子么。〔陈世英云〕我不等桂花仙子等谁。〔正旦云〕只怕等着崔莺莺那。〔陈世英云〕哎。我等那崔莺莺怎的。我只等着桂花仙子哩。〔正旦唱〕
　　【骂玉郎】莫不是崔莺莺害了你这张君瑞。只指望西厢下暗偷期。把镜中花生扭做蟾宫桂。现如今你瘦岩岩病怎支。他虚飘飘去不归。知甚日重欢会。
　　〔陈世英云〕仙子。则被你想杀小生也。〔正旦唱〕
　　【感皇恩】怪不着你正是遥授夫妻。你可甚步步相随。更做道秀才每忒上紧。忒着迷。你伴的是琴书度日。怎想着那广寒宫窃药的仙姬。专等待三更后。纔斗转。恰星移。
　　〔陈世英云〕我在这月明之下。好歹要等那仙子来也。〔正旦唱〕
　　【采茶歌】想的你意儿痴。望的你眼儿疲。只待五言诗作上天梯。但得个一夕鸳鸯配成对。那里也还记十年身到凤凰池。
　　〔陈世英云〕老人家不晓事。耳根边只管聒絮。可知我染病哩。〔正旦唱〕
　　【三煞】我越劝着越妆出风风势。则说是病在心头那个知。怎么耳边傍不住相嘲戏。百般的话不投机。待着俺早些回避。我可道不关亲躭干系。就也着冷眼儿来看你。且看你直等的月色沉西。
　　〔陈世英云〕嬷嬷。我不耐烦哩。你则回叔父话去。可怎生不着个太医来看我一看。〔正旦唱〕
　　【二煞】你道叔父行怎不将医药来调治。这的是心病还从心上医。便有那仓公扁鹊成何济。也无过草树根皮。怎比得玉天仙知心着意。只要他今夜里休贪睡。重向书帏叙别离。敢胜似百补参芪。
　　〔云〕哥哥。你保重将息。我回老相公话去也。〔陈世英云〕仙子。这早晚还不见来。兀的不害杀小生也。〔正旦云〕哥哥。你则听我劝者。〔唱〕
　　【黄锺尾】我劝你好将息这不存不济千金体。再休想那无影无形百媚姿。自去年到今日。曾有甚为盟记。只管里苦思忆。直等得佛出世。可不的干着你。这相思无尽极。倒不如早收拾。将一段云雨幽期。都付与高唐梦儿里。〔下〕
　　〔音释〕
　　嬷魔上声　羿音异　腆他典切　馥音服　罩招去声　烁书药切　实绳知切　克康美切　的音底　植音滞　叔音暑　陟张耻切　吃音耻　习星西切　息丧挤切　嘲之捎切　系音记　日人智切　忆银计切　极更移切　拾绳知切
　　楔子
　　〔陈世英抱病张千扶上云〕天色明了也枉着我扶病等了这一夜。仙子。则被你徯落杀小生也。觉的这病势越越沉重。张千。你快去寻一个太医来者。〔张千云〕理会得。出的这门来。串长街。蓦短巷。此间正是。太医在家么〔净扮太医上云〕谁叫太医太医不在家。〔张千云〕不在家。可往那里去了。〔净云〕太医兵马司里去了。〔张千云〕敢是去看病那〔净云〕不是看病医杀了人。那里坐牢哩。〔张千云〕咄。太守衙里请去来。〔净云〕请我做甚么。〔张千云〕有个相公染病。请你看一看。〔净云〕你那病人不好几日了。〔张千云〕不好七日了。〔净云〕我太医八日不曾出汗哩。〔张千云〕咄。〔净云〕老哥。你着那患子来我看。〔张千云〕他染病怎么走得动。〔净云〕着他骑个驴儿来。〔张千云〕他骑不得驴儿。〔净云〕哦只抓个杌儿抬将来。〔张千云〕也抬不将来。〔净云〕这等一发教他好了来。〔张千云〕好了又要你看什么。〔净云〕既然他来不得。倒抬了我去罢。〔净做拏住张千把脉科云〕一肝。二胆。〔张千云〕咄。我没病。〔净云〕你没病。我看着你这嘴脸。有些黄甘甘的。〔张千云〕不要歪厮缠。衙里久等着哩。〔净云〕老哥。等我嘱付家里小的咱丁香奴。〔张千云〕你家有什么丁香奴。〔净云〕老哥不知。但是我家的小的每。都是生药名。〔张千云〕这个我不知道。〔净叫云〕丁香奴。〔内应科云〕有。〔净云〕你丸药来不曾。〔内云〕我丸药来。〔净云〕你丸了多少药。〔内云〕我丸了八囤半。〔净云〕老哥。我那囤子是囤粮食的。四五个人围不过来。这小的每贪耍。一日吃了三顿饭。则丸了八囤半。〔张千云〕这也勾了。〔净云〕有谁讨药来。〔内云〕有姑娘家讨药来。〔净云〕与了多少药钱。〔内云〕与了一两药钱。〔净云〕你与了他多少药。〔内云〕我与他七囤半。〔净云〕弟子孩儿。亲眷上门。你怎么不多与他些。曾说药引子来么。〔内云〕不曾说药引子。〔净云〕快赶上去说与他。要生姜两船。枣儿五担。水要十桶。着他做一服儿吃。〔张千云〕怎么吃得这许多。〔净云〕再有谁讨药。〔内云〕有史千户家讨药来。〔净云〕与了多少药钱。〔内云〕与了五两银子。〔净云〕五两银子。你与他多少药。〔内云〕我与了他两丸药。〔净云〕五两银子与了他两丸药。我这药是偷来的。与他许多去。〔张千云〕还少么。〔净云〕你与他甚么药去。〔内云〕我与一丸红丸儿。一丸黑丸儿。〔净云〕老哥。你不知道。与他红丸儿则与红丸儿。黑丸儿则与他黑丸儿。红丸儿吃了是活药。黑丸儿吃了是死药。他都吃了。着他死又死不得。活又活不得。〔张千云〕咄。行动些。早来到了也。你在此站一站。等我报复去。秀才。太医在门首。〔陈世英云〕着他过来。〔张千云〕着过去。〔净做见陈世英拏包袱打科〕〔陈世英叫云〕哎哟。〔张千云〕他是患子。你怎么打他。〔净云〕医的医的。打着他。还知疼痛哩。〔净做拿药与陈世英吃科云〕你吃这药。〔陈世英云〕这药不好。我不吃。〔净云〕这般好药。你嫌不好。你不吃。我替你吃。〔净吃药做战倒科〕〔张千做慌科云〕可怎么了。〔做扶凈起身科〕〔净做苏醒科云〕你这里有纸笔么。〔张千云〕要他何用。〔净云〕趁我苏醒着。传与你这个方儿。〔张千云〕唗。油嘴花子快出去。〔打下〕〔陈世英云〕太医去了也。我想那桂花仙子好生失信。你当此一夜。只说报恩而来。今日弄的我一个身子。七死八活。仙子。你那里是报恩。分明害杀小生也。〔唱〕
　　【仙吕赏花时】强扶策恹恹病里身。空凝望盈盈月下人。我和他曾把酒结情亲。早隔了一年时分。兀的不愁杀我也桂华新。〔下〕
　　〔音释〕
　　徯音奚　蓦音陌　抓招上声　杌音兀　囤音顿
　　第三折
　　〔陈太守领张千上云〕老夫陈全忠。今日张真人回信州龙虎山修行去。要来作别。张千。门首觑着。若真人来时。报复我知道。〔张千云〕理会的。〔外扮天师引道童上诗云〕鼎内丹砂变虎形。匣中宝剑作龙声。法水洒来天地暗。灵符书动鬼神惊。贫道姓张。双名道玄。祖传道法。戒箓精严。三十七代。辈辈流传。驱使遍三界神祇。剿除尽八方鬼怪。布袍轻拂。须臾地动天惊。草履平那。顷刻星移斗转。云游天下。普救众生。来到此洛阳。幸遇陈太守。十分的管顾贫道。所赠衣粮。无不精洁。今回信州龙虎山去。辞别太守。便索长行。早来到衙门首也。左右报复去。道有张道玄特来拜辞。〔张千云〕报相公。有张道玄特来拜辞哩。〔陈太守云〕道有请。〔张千云〕请进。〔天师做见科云〕相公。贫道回山中修行去。特来拜辞。〔陈太守云〕真人。管待不周。幸恕老夫之罪。〔天师云〕相公。贫道在此。多有搅扰。据贫道看来。相公衙中莫不有染病之人么。〔陈太守云〕我有个侄儿是陈世英。现染病哩。〔天师云〕在那里。〔陈太守云〕在后花园书房中安下。〔天师云〕我是去看咱。〔做望科云〕贫道已知道了。你侄儿陈世英是花月之妖。搅缠成病。待贫道结一坛场。剿除妖怪。相公意下如何。〔陈太守云〕若得如此。多谢真人。〔天师云〕道童。将法衣来。相公。坛场之上。不能攀话。请回避者。〔太守下〕〔天师请神科云〕道香德香。无为香。清净自然香。妙洞真香。灵宝惠香。朝三界香。吾乃统摄玄门。恢弘至道。呪司九主。宣课威仪。醮法列坛。无不听命。恭惟玉清圣境元始天尊。左辅右弼之星官。武职文班之圣众。雷公电母。风伯雨师。瑶宫宝殿天王。紫府丹台仙眷。五福十神。四司五帝。日宫月宫神位。南斗北斗星君。斗步五方。星分九曜。东华南极。西灵北真。十二之星辰。四七之缠度。三台华盖。九天帝君。三界直符使者。十方从驾威灵。当境土地龙神。诸处城隍社庙。幽冥列圣。远近至真。以此真香。普同供养。伏以阴灵耀景。环六合以开光。素魄迎情。犯十花而育物。今者时遇中秋。偶逢月蚀。罗计缠于黑道。娄宿闻此显威。梦入蟾宫。敌战恶星而退度。救兹月蚀。元光再续于寥天。半灭半明。乍盈乍阙。忽嫦娥之感动。思凡世而降临。私离瑶台。误干天运。混仙凡而为患。错躔舍以成灾。请命道流。立坛究治。臣敢不启奏玄空。急扬雷令。招接天庭。奉行摄勘。今年今月。今日今时。奉道弟子张道玄仰凭圣力。随其万处周流。不误一真清净。稽首拈香。无极大道。不可思议功德。〔击令牌科云〕一击天清。二击地灵。三击五雷。速变真形。天圆地方。律令九章。金牌响处。万鬼潜藏。〔呪水科云〕水无正行。以呪为灵。在天为雨露。在地作源泉。一噀如霜。二噀如雪。三噀之后。百邪俱灭。〔执剑科诗云〕老君赐我驱邪剑。离火煅成经百炼。出匣纷纷霜雪寒。入手辉辉星斗现。先请东方青帝青神。衔符背剑。入吾水中。后请南方赤帝赤神。衔符背剑。入吾水中。又请西方白帝白神。衔符背剑。入吾水中。再请北方黑帝黑神。衔符背剑。入吾水中。又请中方金帝金神。衔符背剑。入吾水中。〔诗云〕吾持此水非凡水。九龙吐出静天地。太乙池中千万年。吾今将来静妖气。谨请年值月值日值时值。当日功曹。值日神将。揽海大圣。翻江大圣。驱雷大圣。撒云大圣。吾今用你坛前仗剑等待。休错吾一时半刻。吾奉太上老君急急如律令摄。〔直符上云〕小圣乃雷部下听令直符使者是也。真人呼唤小圣。有何法旨。〔天师云〕有劳当日神将。直日功曹。直去花苑中。勾将桂花仙子来者。〔直符云〕得令。桂花仙子安在。疾。怎生无有桂花。是有谁。〔内应科云〕止有荷花。〔直符云〕报知真人。止有荷花。〔天师云〕有劳当日神将。直日功曹。直至太华峯头。东林寺里。勾将荷花来者。〔直符勾荷花科云〕荷花仙当面。〔天师云〕兀那荷花。你知罪么。〔荷花云〕我不知罪。〔天师云〕你引诱嫦娥。辄入五姓之家。缠搅良家子弟。勾至坛前。有何理说。〔荷花云〕我这荷花。〔诗云〕体出青泥不染埃。也曾独步上莲台。〔天师云〕噤声。〔诗云〕翠荷影里鸳鸯戏。太液池中并蒂栽。你不知情谁知情。〔荷花云〕有菊花知情。〔天师云〕小鬼头可早攀下来也。且一壁有者。有劳当日神将。直日功曹。直至甘谷水傍。渊明宅畔。勾将菊花仙来者。〔直符勾菊花上科云〕菊花仙当面。〔天师云〕兀那菊花。你知罪么。〔菊花云〕我不知罪。〔天师云〕你引诱嫦娥。辄入五姓之家。缠搅良家子弟。勾至坛前。有何理说。〔菊花云〕我这菊花。〔诗云〕冷淡东篱傲古今。西风谁识岁寒心。〔天师云〕噤声。〔诗云〕东坡昔贬黄州道。吹落黄花满地金。你不知情谁知情。〔菊花云〕有梅花知情。〔天师云〕一壁有者。有劳当日神将。直日功曹直至大庾岭边。霸陵桥外。勾将梅花仙来者。〔直符勾梅花上科云〕梅花仙当面。〔天师云〕兀那梅花。你知罪么。〔梅花云〕我妾身不知罪。〔天师云〕你引诱嫦娥。辄入五姓之家。缠搅良家子弟。勾至坛前。有何理说。〔梅花云〕我这梅花。〔诗云〕玉骨冰肌谁可匹。傲雪欺霜夺第一。〔天师云〕噤声。〔诗云〕江南曾为赠游人。一枝漏泄春消息。你不知情谁知情。〔梅花云〕有桃花知情。〔天师云〕一壁有者。有劳当日神将。直日功曹。直至度索山前。玄都观里。勾将桃花仙来者。〔直将勾桃花上科云〕桃花仙当面。〔天师云〕兀那桃花。你知罪么。〔桃花仙云〕我不知罪。〔天师云〕你引诱嫦娥。辄入五姓之家。缠搅良家子弟。勾至坛前。有何理说。〔桃花仙云〕我这桃花。〔诗云〕海上千年一度开。曾教仙子赴瑶台。〔天师云〕噤声。〔诗云〕刘阮当时成配偶。暗随流水出天台。你不知情谁知情。〔桃花仙云〕有封十八姨雪天王知情。〔天师云〕一壁有者。有劳当日神将。直日功曹。与我勾将封十八姨雪天王来者。〔直符勾封姨雪天王上云〕封十八姨雪天王当面。〔天师云〕兀那封姨。你知罪么。〔封姨云〕我不知罪。〔天师云〕你引诱嫦娥。辄入五姓之家。缠搅良家子弟。勾至坛前。有何理说。〔封姨云〕真人。我乃天地之正气。有甚么罪来。〔诗云〕我本无影无形乍飕飕。万里浮阴一扫休。〔天师云〕噤声。〔诗云〕颠狂柳絮随风舞。轻薄桃花逐水流。雪天王近前。你知罪么。〔雪神云〕吾神不知罪。〔天师云〕你引诱嫦娥。辄入五姓之家。缠搅良家子弟。勾至坛前。有何理说。〔雪神云〕此乃桂花仙子思凡。做出这等勾当。干吾神甚事。〔诗云〕三冬寒气最严凝。曾伴如来大道成。〔天师云〕噤声。〔诗云〕谩夸积雪深千丈。不及滹沱一片冰。且一壁有者。有劳当日神将。直日功曹。直至望鹄台西。清虚府内。勾将桂花仙子来者。〔直符勾桂花仙上科云〕真人法旨快走动些。〔正旦唱〕
　　【正宫端正好】则被你催逼得我两三番。喝掇得我十余次。我不合暗约通私。怎当那驱邪院一伙天兵至。狠恶的忒如此。
　　〔桃花云〕桂花仙子。只为你思凡。今日连累的我也。〔正旦云〕你也来了。〔唱〕
　　【滚绣球】我只见桃花离了武陵。〔荷花云〕为你呵。将我也好摄在此。〔正旦唱〕荷花离了沼沚。〔菊花云〕你今日连累着我却是为何。〔正旦唱〕哎。菊花也你莫不是被西风断送了一秋花事。〔梅花云〕你怎么连累着我来。〔正旦唱〕哎。梅也兀的不折倒尽你这玉骨冰姿。〔雪神云〕小鬼头。你思凡干吾神甚事。〔正旦唱〕你看那雪天王迸着一个冷脸儿。〔封姨云〕只为你。连我也勾将来了。〔正旦唱〕十八姨显出那恶性子。〔封姨云〕只被你累的我苦也。〔正旦唱〕俺正是闻风而至。你则待和桂花仙打一会官司。今日个风花雪月相逢日。抵多少龙虎风云聚会时。咱须索见天师。
　　〔正旦见跪科〕〔直符云〕桂花仙当面。〔天师云〕兀那桂花。是你思凡来么。〔正旦云〕是我思凡来。〔天师云〕这小鬼头。你可早招了也。〔正旦唱〕
　　【倘秀才】我为甚先吐了这招承的口词。常言道明人不做那暗事。则俺这闭月羞花绝代姿。到如今自做出自当之。妆甚的谎子。
　　〔天师云〕我想陈世英。为色事所迷。在那病患之中。不看见这个景象。怎得痊可。我如今将法力摄他魂魄前来。与桂花仙子相见者。疾。〔陈世英冲上做见正旦科云〕仙子。则被你想杀我也。〔正旦唱〕
　　【叫声】见放着正名师。不是。不是胡攀指。谁教你隐藏下这个可喜的女孩儿。
　　〔天师云〕疾。〔陈世英下〕〔天师云〕封姨。这一桩公事。敢都是你搧的来么。〔封姨云〕这是桂花仙子思凡干我甚么事。〔正旦云〕噤声。〔唱〕
　　【上小楼】你休那里便伶牙俐齿。调三干四。说人好歹。讦人暧昧。损人行止。你可便道这个。道那个。做的不是。都揣与这广寒宫宵奔的卓氏。
　　〔天师云〕莫不是你桃花打合的他来么。〔桃花云〕桂花仙子。你自思凡。我可为甚的来。却牵连着我那。〔正旦云〕偏你无过犯哩。〔唱〕
　　【石榴花】当日个天台流水泛胭脂。谁引逗的刘晨阮肇至于斯。〔天师云〕荷花。你可怎生不近前来折辩。〔荷花云〕桂花仙子。你认了罪罢。〔正旦唱〕你可也要推辞。那并头莲就是你过犯公私。〔天师云〕菊花。你近前与他质对者。〔菊花云〕桂花仙子。你思凡干俺甚事。〔正旦唱〕想当日陶潜为你可便辞荣仕。在东篱下满饮金巵。〔天师云〕梅花。你也向前对词来。〔梅花云〕桂花仙子。你何不早早认了罪也。要累我做甚么。〔正旦云〕偏你无过犯那。〔唱〕你道你梅花孤洁全终始。我只问那孟浩然骑的瘦驴儿。
　　【斗鹌鹑】你逼得他大雪里寻梅。险将他逡巡间冻死。〔梅花云〕论我瘦影疎枝。亭亭独立。有那个狂蜂浪蝶。敢近的我。〔正旦唱〕偏是你瘦影疎枝。不受那蜂媒蝶使。哎。这一场月色风声。非同造次。你也合三思。休只管说短论长。卖弄杀花儿的这叶子。
　　〔天师云〕封姨。你近前与他折证。〔封姨云〕兀那桂花仙子。你听者。为你思凡。将吾神勾至坛前。吾神春则吹花摆柳。夏则驱暑生凉。秋则飘枝坠叶。冬则糁雪飞沙。顺四时不失其序。与天地并奏其功。我岂有尘凡之心。做下这等淫邪之事。〔诗云〕青苹一点微微发。万树千枝和根拔。则你桂花何不早招承。把我风雪无端连累杀。〔正旦云〕偏你无那过犯来。〔唱〕
　　【满庭芳】你也合心中暗思。你待把强言折证。不辩个雄雌。只你那风亭月馆书名字。可不是招伏下亲笔情词。元来你全无那风流情思。也枉躭着一个风月的这名儿。〔风神云〕我有什么过犯在那哩。〔正旦唱〕你道你便无讥刺。常记得杜少陵吟下诗。〔封姨云〕杜诗上怎么。你只管说。真人在此。我也不赖。〔正旦唱〕可不道风雨夜来时。
　　〔天师云〕雪天王。你近前与他折证。〔雪神云〕小鬼头。我有何公私过犯。真人在此。你说。〔正旦云〕我说你那过犯。你则休赖也。〔唱〕
　　【红绣鞋】你守得个映雪的孙康苦志。你逼得个袁安在雪内横尸。赚得个王子猷。山阴雪夜上船时。〔雪神云〕也只为老夫忒慈善些儿。〔正旦唱〕你道你便忒性慢。忒心慈。你则问那蓝关前韩退之。
　　〔雪神云〕真人问谁要招。〔天师云〕要你招。〔雪神云〕吾神则知其功。不知其罪。〔天师云〕这老匹夫则知其功。不知其罪。你有甚么功在那里。〔雪神云〕真人差矣。吾乃天地正神。岂比那桂花思凡。做这等淫邪之事。风神管的是春风夏雨。吾神管的是秋霜冬雪。调和鼎鼐。燮理阴阳。滋五谷。润百草。压障气。兆丰年。于民有益。为国有功。〔诗云〕我本亲承帝旨把天门。今朝被你勾摄坛前折辨真。若要误犯天条招伏状。怎到的玉洁冰清白雪神。〔天师云〕噤声。你道我管不得你。天仙管得你么。〔雪神云〕管不得。〔天师云〕地仙管得你么。〔雪神云〕管不得。〔天师云〕贫道管得你么。〔雪神云〕你便是管得着哩。〔天师云〕噤声。吾非浊骨。本是仙胎。祖公留下三件法宝。信香一瓣。雌雄剑二口。降妖印一颗。专管天上天下三界仙精鬼怪。魍魉邪魔。量你是一块雪。我管不得你。怎管天上许多神将。吾今宣召天上火。地下火。山头火。霹雳火。炉中火。将你围在中间。立化一池黄水。老匹夫。看你招也是不招。〔雪神做慌科云〕真人。小神招伏则便了也。〔正旦唱〕
　　【快活三】你今日雪消也下流澌。花落也显枯枝。猛想起贾岛破风诗。和那扫雪的陶学士。
　　【鲍老儿】风光好题成绝妙词。都则为月殿里霓裳事。端的这雪月风花四件儿。是那个偏无瑕玼〔桃花云〕只被你连累杀我也。〔正旦云〕是我带累你来。〔唱〕我可也从头识破。都将付与。冷笑孜孜。却不道一般儿根生土长。开花结子。带叶连枝。
　　〔天师云〕一行人休少了一个。发往西池长眉仙。定罪施行。〔断云〕忙差遣天丁帝揭。展手将情词写彻。桂花仙一念思凡。众神将都遭缧绁。恶哏哏后拥前推。雄赳赳横拖倒拽。剪除他梅菊荷桃。断送了风花雪月。〔正旦云〕谢真人勘问成了也。〔唱〕
　　【煞尾】谢真人勘问我赴西池对会词。拚的个尽场儿诉出俺心间事。都向那蟠桃会上听仙旨。〔众同下〕
　　〔陈太守上云〕有劳真人如此费心。〔天师云〕相公勿罪。陈世英的病证。不日便当痊可。贫道则今日拜辞了相公。回山中修炼去也。〔下〕〔陈太守云〕真人去了也。张千。排着果桌。直至十里长亭。与真人送行。走一遭去来。〔诗云〕白云日日锁嵩山。仙客乘风可更还。羽盖霓旌看不见。唯余法水在人间。〔下〕
　　〔音释〕
　　蚀音食　躔音缠　噀音浚　滹音呼　沱音陀　伙罗上声　斡乌括切　讦音揭　暧音艾　逗音豆　肇音兆　逡蛆荀切　糁桑感切　鼐音奈　燮音屑　魍音罔　魉音两　澌音斯　玼音此　缧累平声　绁音薛　哏狠平声　赳音九　勘坎去声
　　第四折
　　〔长眉仙领仙童上诗云〕灿灿花光满洞天。琼楼宝殿启华筵。蟠桃结果三千载。共宴长生亿万年。贫道乃是上界长眉大仙是也。自太极初分。修正道。掌管洞天九霄之上。一切修真悟道之仙。今朝玉帝回来。观见桂花仙子与梅菊荷桃一念思凡。引诱陈世英成病。罪犯天条。有张真人遣将牒配前来。吾亲判断。仙童。洞门前觑者。若来时报复我知道。〔仙童云〕理会得。〔正旦同众上〕〔直符云〕行动些。〔正旦唱〕
　　【双调新水令】今日个奉真人牒赴到蓬莱。则听得奏云璈仙音一派。想花月呵欢娱应有限。风雪呵调燮几曾乖。惹下场横祸飞灾。怎支吾这一解。
　　〔直符云〕仙童报复去。道有张真人牒文押将桂花仙子等在此。〔仙童报科〕〔长眉仙云〕着他过来。〔仙童云〕着过去。〔众做见科〕〔长眉仙云〕兀那桂花仙子。你既为上品之仙。永享逍遥之福。职居月殿。远隔人间。你岂不闻道德为仙家之本。清闲乃开悟之门。你何不遵守天条。却去迷惑秀士。犯此思凡之罪。押赴吾前。有何理说。〔正旦唱〕
　　【折桂令】这罪犯是我贱妾应该。没来由误犯天条。私下瑶台。却带累花神。干连风雪。都也不伏烧埋。俺本是广寒宫冰魂素魄。怎比那阎浮世浊骨凡胎。〔长眉仙云〕敢是你捱不过那凄凉寂寞看上了陈秀才么。〔正旦唱〕俺可有甚难捱。觑上乔才。屈屈的将西没东生。错认做了夜去的这明来。
　　〔长眉仙云〕你既不思凡。到那陈秀才书房里去。却是为何。〔正旦唱〕
　　【雁儿落】想当日被计罗星缠作灾。多感的娄金宿将咱解。这都是陈秀才能见怜。因此上俺桂花仙思酬待。
　　〔长眉仙云〕你既到书房中去。那淫邪之事。怕不是有的。〔正旦唱〕
　　【得胜令】兀那座读书斋。须不是楚阳台他救我元无意。我见他有甚歹。冤哉。怎将俺这一火同禁害。诉的明白。望仙尊别处裁。
　　〔长眉仙云〕张真人将这桩公事送到咱这里判断。怎么还饶的你。直日功曹。就与我驱到阴山左侧。待罪去来〔正旦云〕似此怎了也。〔唱〕
　　【川拨棹】则听的他闹垓垓。闹垓垓加罪责。怎生的全没矜哀。狠下差排。贬咱到阴山口外。活活的折罚煞。
　　〔云〕大仙也。可怜见躭饶些儿波。〔唱〕
　　【七弟兄】我可也左猜。右猜。端的是为谁来。现放着斫桂的吴刚巨斧风般快。只问他奔月的嫦娥曾否下妆台。更和那捣药的兔儿那日当何在。
　　〔长眉仙云〕罪定了。不必多说〔直符云〕仙旨已下行动些。〔正旦唱〕
　　【梅花酒】呀。我待挣怎挣。也是我运拙时衰。月值年灾。鬼使也那神差。〔长眉仙云〕我想陈秀才患病在床。若不将他魂魄勾摄前来。看见这个境头。怎得有痊可之日。疾。〔陈世英上〕小生陈世英。兀的不是桂花仙子来了也。〔正旦唱〕淹的呵下瑶阶。将两步做一步蓦。呀。早转过甚人来。是是是有情人陈秀才。他他他怎容易到天台。敢敢敢为着我旧情怀。待待待折桂子索和谐。怎怎怎不教我添惊怪。
　　〔陈世英云〕仙子。谁想小生今日还得和你相会也。〔正旦唱〕
　　【喜江南】兀的不是月明千里故人来。抵多少洛阳花酒一时来。你呵休猜做春风来似不曾来。〔正旦同陈世英走科唱〕咱两个去来。〔封姨雪神喝科云〕小鬼头那里去。〔正旦唱〕偏撞着这满头风雪却回来。
　　〔陈世英下〕〔长眉仙云〕你一行人都跪下者。听我判断。〔词云〕你原是广寒宫娉婷仙桂。不合共陈世英暗成欢会。虽然为救月苦往报其恩。反害他躭疾病十分憔悴。谁着你离天宫犯法违条。枉使的风花雪尽遭连累。岂不知张真人法律精严。早仗剑都驱在五雷坛内。一个个供下状吐出真情。有谁敢捏虚词半毫隐讳。据招状桂花仙本当重谴。姑念他居月殿从无匹配。便思凡下尘世亦有可矜。仍容许伴玉兔将功折罪。一并的饶免了梅菊荷桃。众神将俱各遣重还本位。
　　〔音释〕
　　璈音敖　魄铺买切　白巴埋切　垓音该　煞音晒　斋上声　蓦音卖　娉聘平声　婷音亭　捏音聂　谴音遣
　　题目　长眉仙遣梅菊荷桃　
　　正名　张天师断风花雪月
　　张天师断风花雪月杂剧终

《元曲选》　包待制智赚生金阁杂剧　（明）臧晋叔 编
　　包待制智赚生金阁杂剧　　（元）武汉臣 撰
　　●包待制智赚生金阁杂剧目录
 
　　楔子 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　李幼奴挝伤似玉颜　正名　包待制智赚生金阁 
　　楔子
　　〔冲末扮孛老同卜儿旦儿正末郭成上〕〔孛老诗云〕急急光阴似水流。等闲白了少年头。月过十五光明少。人到中年万事休。老汉是郭二。蒲州河中府人氏。嫡亲的四口儿家属。婆婆王氏。孩儿郭成。媳妇儿李幼奴。我孩儿幼习经史。学成满腹文章。我可为甚么不着他应举去。只因我家祖代不曾做官。恐没的这福分。不如只守着农庄世业。倒也无荣无辱。不意孩儿偶然得了一个恶梦。去寻那卖卦先生。叫做开口灵。整整要一分一卦。他道此卦有一百日血光之灾。只除千里之外。可以躲避。因此连日面带忧容。怎生是好。〔卜儿云〕孩儿。常言道阴阳不可信。信了一肚闷。你信他做什么。〔正末云〕父亲母亲。他叫做开口灵。占的无有不验。无有不准。您孩儿想来。要带了媳妇。同到京城去。一来进取功名。二来躲灾避难。只望父亲容许。〔孛老云〕孩儿。既然你要去。我与你一件宝物。若是得了官便罢。若不得官呵。有我这祖传三辈留下的一个生金阁儿。你将的去。则凭着这生金阁上。也博换得一官半职回来也。〔正末云〕父亲与您孩儿试看咱。〔孛老云〕婆婆将来。〔卜儿拏砌末科云〕老的。兀的不是。〔孛老做接科云〕孩儿。这个便是生金阁儿。〔正末云〕父亲。这生金阁儿。有甚么好处。〔孛老云〕孩儿。你不知道。把这生金阁儿。放在那有风处。仙音嘹喨。若无风呵。将扇子搧动他。也一般的声响。岂不是件宝贝。〔正末云〕父亲。您孩儿不信。须做与孩儿看咱。〔孛老云〕孩儿。你既不信。我把扇子搧动你听。〔做搧动响科〕〔正末云〕是好宝物也。大嫂收了者。则今日好日辰。辞别了父亲母亲。便索长行也〔做拜辞科〕〔卜儿云〕孩儿。一路上小心在意者。〔正末唱〕
【仙吕赏花时】一来我应举京师赴选场。二来我为远去他乡躲祸殃。〔卜儿云〕孩儿也。俺子母每今日别去。不知何日相见。到得京师。你则着志者。〔正末唱〕就拜辞了老爹娘。非是您孩儿自夸得这自奬。我若是不富贵可兀的不还乡。
　　〔正末同旦下〕〔孛老云〕孩儿去了也。俺老两口儿无甚事。只是关着门过日子便了。〔诗云〕离别苦难禁。平安望寄音。虽无千丈线。万里系人心。〔同下〕

第一折

　　〔凈扮庞衙内领随从上诗云〕花花太岁为第一。浪子丧门世无对。闻着名儿脑也疼。只我有权有势庞衙内。小官姓庞名绩。官封衙内之职。我是权豪势要之家。累代簪缨之子。我嫌官小不做。马瘦不骑。打死人不偿命。若打死一个人。如同捏杀个苍蝇相似。平生一世。我两个眼里。再见不得这穷秀才。我若是在那街市上摆着头踏。倘有秀才冲着我的马头。一顿就打死了。若到人家里。见了那好古玩好器皿。琴棋书画。他家里倒有。我家里倒无。教那伴当每借将来。我则看三日。第四日便还他。我也不坏了他的。但若是他同僚官的好马。他倒有。我倒无。着那伴当借将来。则骑三日。第四日便还他。我也不坏了他的。人家有好宅舍。我见了他家里倒有。我家里倒无。搬进去则住三日。第四日就搬了。我也不曾坏了他的。便好道未见其人。先观使数。我这两个小的。是我心腹人。一个叫做张龙。一个叫做赵虎。我心间的事。不曾说出来。他先知道了。这两个小的。好生的聪明。只是我做着衙内。偏生一世里不曾得个十分满意的好夫人。今日纷纷扬扬。下着这一天瑞雪。坐在家里吃酒。可也闷倦。直至郊野外。一来打猎。二来就赏雪。下次小的每安排些红干腊肉。春盛担子。??儿小鹞。粘竿弹弓。花腿闲汉。多鞁几匹从马。郊外打腊走一遭去。〔下〕〔丑扮店小二上诗云〕曲律竿头悬草稕。绿杨影里拨琵琶。高阳公子休空过。不比寻常卖酒家。自家是个卖酒的。今日风又大。雪又紧。少不的也有要买酒荡寒的。我开开这酒铺。烧的这旋锅儿热。看有什么人来。〔正末同旦儿上〕〔正末云〕小生姓郭名成。自离了父母。与浑家进取功名。来到这半途中。染了一场冻天行的病证。方纔较可。天那。怎又纷纷扬扬。下着这大雪。那里是国家祥端。偏生是我上路的对头。大嫂。你且打起精神行动些。〔旦儿云〕好大雪也。〔正末唱〕
　　【仙吕点绛唇】则我这口内嗟吁。腹中忧虑。离家去。可又早一月多余。则我这白发添无数。
　　〔旦儿云〕秀才。想古来也有未遇的人。这般受苦么。〔正末唱〕
　　【混江龙】想前贤不遇。我便似阮嗣宗恸哭在穷途。早知道这般的担惊受恐。我可也图甚么衣紫拖朱。每日慵将书去习。逐朝常把药的那来扶。我这刚移足趾。强整身躯。滑七擦争些跌倒。战笃速直恁艰虞。天也我如今整三十。可着我半路里学那步。〔旦儿云〕秀才。你挣些着。〔正末唱〕但只见黑漫漫同云黯淡。白茫茫瑞雪模糊。
　　〔旦儿云〕秀才。似这般大雪。我和你寻个村房道店。买些酒食荡寒也好那。〔正末云〕大嫂说的是。只此处没有村店。且到前途去再看来。〔唱〕
　　【油葫芦】乱纷纷扯絮挦绵空内舞。疎剌剌风乱鼓。寒凛凛望长天一色粉妆铺。远迢迢遇不着个穷亲故。急煎煎觅不见个荒村务。我身上衣又单。腹中食又无。可甚么书中自有千锺粟。〔旦儿云〕秀才。似这般身上单寒。肚中饥馁。如之奈何。〔正末唱〕没来由下这死工夫。
　　〔旦儿云〕秀才。你到的帝都阙下。博得一官半职。改换家门。也不枉了受这场苦楚。〔正末唱〕
　　【天下乐】想刺股悬头去读书。则我这当也波初。自窨付。怕不的满胸中藏他万卷余。又不曾上春官显姓名。又不曾向皇家请俸禄。哎。也干着了忍三冬受尽苦。
　　〔旦儿云〕秀才。遇着这等风雪。那里避一避咱。〔正末云〕大嫂。咱到这里人生面不熟。投奔谁的是。远远望见一个酒务儿。且到那里避一避风雪。慢慢的入城去来。〔做问科云〕小二哥有酒么。〔店小二云〕官人请里面坐。有酒。〔正末同旦儿入店科〕〔正末云〕打二百长钱酒来。〔店小二云〕理会的。官人。酒在此。〔正末云〕大嫂。俺慢慢的饮一杯酒。〔旦儿云〕这一会儿风雪较小了些儿也。〔正末饮酒科云〕大嫂。这一会纔觉的有些儿暖和哩。〔旦儿云〕秀才。我和你离了家乡。在这里吃酒。不知父母家中。怎生想念我和你也。〔衙内领随从上云〕小官庞衙内。来到这郊野外。是好眼界也呵。这雪越下的大了。远远的那雪影儿里。一个小酒店儿。就避一避雪。小的唤那卖酒的来。〔随从云〕卖酒的。衙内唤你哩。〔店小二云〕有有有。〔见科云〕孩儿是卖酒的。〔衙内云〕兀那厮。你认的我么。〔店小二云〕孩儿每不认的。〔衙内云〕则我便是权豪势要的庞衙内。〔店小二云〕孩儿每知道了。〔随从云〕你这厮。不早来迎接讨打吃。〔衙内云〕小的每休打。着他收拾下干凈阁子儿。等我喝几杯酒去。〔店小二云〕理会的。〔店小二向正末科云〕秀才。你且■〈走朶〉在一壁。这个爷不比别的。他是个衙内。打死人不偿命。我打扫的这所在。干干凈凈了。〔见科云〕爷。打扫的阁子干凈了也。〔衙内云〕我儿。你也有福。我一脚蓦过你家来。你家里九祖都生天哩。我不吃你那酒。小的每。酾我的酒来与他吃。〔随从云〕有酒。〔店小二吃酒科〕〔衙内云〕我这酒比你的酒如何。〔店小二做嘴脸科云〕这酒比我家的越酸了。〔随从云〕咄。〔衙内云〕你酾那酒来我吃。〔店小二云〕理会的。酒到。〔做饮酒科〕〔正末云〕大嫂。你看这人是好受用也呵。〔唱〕
　　【金盏儿】我则见他人马闹喧呼。这人物不寻俗。一羣价飞鹰走犬相随逐。都是些貂裘暖帽锦衣服。虽不见门排十二戟。户列八椒图。你觑那金牌上悬铜虎。玉带上挂银鱼。
　　〔云〕大嫂。我想那壁是个大人的动静。我将这宝物献与他咱。愁甚么不得官做。〔旦儿云〕秀才。他不知是什么人。则怕不中么。〔正末云〕不妨事。我问那小二哥咱。小二哥。那壁是个甚么人。〔店小二云〕你这个秀才。低说些。你还不知道哩。他是权豪势要的庞衙内。打死人不偿命。你问他怎的。〔正末云〕则他是庞衙内。我央及你咱。〔店小二云〕你有甚么话说。〔正末云〕你说去。这里一个秀才。有件稀奇宝贝。献与大人。〔店小二云〕则怕不中么。〔正末云〕不妨事。〔店小二见衙内跪科云〕爷。那壁有个秀才。要将着件宝贝来献与爷。〔衙内云〕这厮敢不是我这里人么。他不知道我的性儿。■〈走朶〉也■〈走朶〉不迭哩。他要来见我。着他过来。〔店小二向正末云〕秀才。爷着你过去哩。〔正末做见科〕〔衙内云〕兀那秀才。你那里人氏。姓甚名谁。〔正末云〕小生姓郭名成。〔衙内云〕你可家住在那里。〔正末唱〕
　　【醉扶归】小生呵家住在河中府。〔衙内云〕曾学什么武艺来。〔正末唱〕幼年间读几行圣贤书。〔衙内云〕这等。你可怎么不做官。〔正末唱〕则为我运拙时乖天不与。〔衙内云〕可知则是一个穷秀才。〔正末唱〕甘分守穷活路。〔衙内云〕你家里有甚么人。〔正末唱〕拜辞了年高的父母。〔衙内云〕你如今往那里去。〔正末云〕我一径的取应往梁园去。
　　〔衙内云〕这厮要应举去的。你要来见我。有甚么勾当。〔正末云〕大人。小生有一件宝贝。献与大人。〔衙内云〕你有甚稀奇宝物。〔正末云〕是个生金阁儿。〔衙内云〕哦。则是个生金阁儿。兀那秀才。你不知道我那库里的好玩器。有妆花八宝瓶。赤色珊瑚树。东海鰕须帘。荆山无瑕玉。瞻天照星斗。没价夜明珠。光灿灿玻璃盏。明丢丢水晶盘。那一件宝物是无有的。休说你这生金阁儿。便是纯金盖一间大房子也有哩。你那件儿有甚么奇异处。叫做宝贝。〔正末云〕大人。这生金阁儿不打紧。若放在有风处吹动。仙音嘹亮。若在无风处。将扇子搧动。也一般的声响。岂不是个宝贝。〔衙内云〕我不信。你将的来我试看咱。〔正末云〕大嫂。将那生金阁儿来。〔旦儿云〕秀才。则怕不中么。〔正末云〕不妨事。〔旦儿云〕这等你将的去。〔正末献砌末科云〕大人。则这个便是生金阁儿。〔衙内云〕拏一把扇子来搧动者。〔正末做搧细乐响科〕〔衙内云〕是好一件宝贝也。〔正末云〕大人。小生岂敢说谎。〔唱〕
　　【金盏儿】听小生说从初。〔衙内云〕可也端的少有。〔正末唱〕这宝贝世间无。〔衙内云〕你可那里得来。〔正末唱〕俺家里祖传三辈牢收取。〔衙内云〕你可要多少钱钞。〔正末唱〕我也不求厚赂但遂意便沽诸。〔衙内云〕我与你些绫罗段疋换的么。〔正末唱〕也不要绫罗和段疋。〔衙内云〕与你些宝贝金珠可好。〔正末唱〕也不要宝贝共金珠。〔衙内云〕你都不要。可要些甚么。〔正末唱〕小生只博个小前程来帝里。便也好将名分入乡闾。
　　〔衙内云〕料着这厮的文章。也不济事。则凭着那件宝贝。要做个官。兀那秀才。你则要做官。这个也不打紧。我与今场贡主说了。大大的与你个官做。小的每便写个帖儿。寄与今场贡主去。说是我说来。就捎一个官儿与他做。〔正末云〕多谢了大人。小生有一个丑浑家。着他拜谢大人。〔衙内云〕你的浑家。要来见我。敢不中么。既是这等。看你的面皮。着他过来。〔正末做向旦儿科云〕大嫂。我将那宝贝献了。大人许我一个官也。你过去把体面拜谢大人者。〔旦儿云〕既然这等。我和你谢去来。〔相见科〕大人。受取妾身几拜咱。〔做拜科〕〔衙内云〕免礼免礼。这浑家十分标致。便好道巧妻常伴拙夫眠。兀那秀才。你有下处么。〔正末云〕小生无下处。则纔到的这酒务儿里避雪哩。〔衙内云〕小的每将两匹马来。与他骑着。跟着我私宅里去来。〔正末云〕既然衙内带挈。俺一同去来。〔同下〕〔店小二云〕整整打搅了我一日。酒也卖不的。你看我这等造化。〔诗云〕今日买卖十分苦。可可撞见大官府。一个钱儿赚不的。不如关门学擂鼓。〔下〕〔衙内同随从再上云〕小的每打扫前后厅堂。把那名人书画。挂将起来。摆上那玩好器皿。着金壶里酾着热酒。铺开那锦裀绣褥。将好台盏来。请过那秀才来者。〔小厮云〕理会的。〔做唤科云〕秀才。爷请。〔正末同旦儿上云〕大嫂。衙内有请。俺同过去见大人来。〔做见科〕〔衙内云〕兀那秀才。我是个小人家儿。你休笑话。〔正末云〕量小生有何德能。着衙内如此般张筵管待。〔唱〕
　　【后庭花】我则见锦裀在床上铺。〔衙内云〕小的每放下那毡帘来。〔正末唱〕兀那毡帘向门外簌。〔衙内云〕炭火上烧着羊肉者。〔正末唱〕我见他兽炭上烧羊肉。〔衙内云〕把酒酾热者。〔正末唱〕金杯中泛醁醑。〔衙内云〕我见你是个读书的人。因此上敬你。〔正末唱〕小生则是一寒儒。〔衙内云〕我和你做个亲属。〔正末唱〕怎敢与衙内认为亲属。量小生有甚福感衙内相盼顾。〔衙内云〕我说的话。你可依的我么。〔正末唱〕但道的都应付〔衙内云〕你可不要推阻。〔正末唱〕并不敢推共阻。〔衙内云〕你的浑家。与我做个夫人。我替你另娶一个。你意下如何。〔正末唱〕他他他从头儿说事故。就就就諕的我麻又酥。道道道别求个女艳姝。待待待打换我这丑媳妇。我我我这面不搽头不梳。那那那有甚的中意处。
　　〔衙内云〕好共歹。我务要换了你的。〔正末唱〕
　　【青哥儿】哎。你怎生的乔为乔为胡做。可不道败坏风俗。〔衙内云〕我要你浑家与我做个夫人。打甚么不紧。这等推三阻四的。〔正末唱〕你原来好模样倒有这般心歹处。便待要拆散妻夫。凤只鸾孤。〔衙内扯正末科云〕你这厮不肯。我更待干罢那。〔正末唱〕他将我这衣领揪捽。〔衙内云〕你若不与我。我着你目下就死。〔正末唱〕就着我目下身殂。我则索祷告天乎。可怜我无辜。放声啼哭。〔衙内云〕好歹将这媳妇与我做个夫人罢。〔正末唱〕哎。不争将并头莲碜可可的带根除。着谁人养活俺那生身父。
　　〔衙内云〕这厮好生无礼。小的每拏大铁锁锁在马房里。扶着他那浑家后堂中去。〔随从做拏科云〕理会的。郭成。你休言语。枉送了你性命。〔正末哭科〕〔唱〕
　　【赚煞】罢罢罢怎干休。难分诉。世做的冯河暴虎。赤紧的先要了我这希奇无价物。又生出百计亏图。哎你个泼无徒。胆大心麤。俺夫妻每负屈衔冤谁做主。你强夺了花枝媳妇。又将咱性命屠毒。〔带云〕哎。早知今日。我不带的浑家出来也罢。〔唱〕方知道美女累其夫。〔下〕
　　〔随从云〕爷。那郭成拏的去。锁在后槽亭柱上哩。〔衙内云〕我那里恇郭成的浑家。这等生的风流。长的可喜。正好与我做个夫人。他来的路儿。可也远了。多把些肥皂与他洗了脸。再搽些胭粉。换些锦绣衣服。在后堂中安排酒肴。庆贺新得的夫人。天阿。也是我一点好心。与我这条儿糖吃。〔诗云〕此生无分得娇容。一床锦被半条空。今朝夺取良人妇。后堂庆喜吃三锺。〔随从云〕还要分付后槽。将这厮收的好者。不要等他溜了。〔同下〕
　　〔音释〕
　　累上声　当去声　盛音呈　??音松　鞁音备　从去声　稕音准　那上声　强溪养切　那音挪　黯衣减切　挦词纤切　剌音辣　粟须上声　窨音去声　禄音路　奔去声　蓦音陌　俗词疽切　逐常如切　服房夫切　行音杭　赂音路　簌苏上声　醑音须　属如上声　福音府　推退平声　姝音朱　中去声　捽音祖　哭音苦　碜森上声　物音务　毒东卢切　长音掌　阿何哥切
　　第二折
　　〔衙内领随从上云〕某庞衙内。欢欢喜喜。拾得一个郭成的浑家。待要做了夫人。谁想他不着趣。百般的不肯。就我看。我这嘴脸。尽也看的过。你道我脸上搽粉。你又不搽粉那。我家中有个嬷嬷。是我父亲手里的人。他可也看生见长我的。如今着他去劝化。不怕不听。小的每与我唤将嬷嬷来者。〔随从做唤科云〕嬷嬷。爷唤哩。〔正旦扮嬷嬷同倈儿上云〕老身是庞衙内家的嬷嬷。衙内呼唤。须索走一遭去。这个是老身的孩儿。唤做福童。他父亲不幸早年亡过。福童。你要学里去。我与你这把钥匙。你若寻我时。到花园里来寻我便是。〔倈儿云〕我孩儿。你道将着这把钥匙。揣在袖儿里。要寻你时。只在后花园里。如今我学里去也。〔下〕〔正旦云〕老身自幼在庞府。看生见长这个衙内。非是一日也呵。〔唱〕
　　【越调斗鹌鹑】则他这兔走乌飞。寒来暑往。春日花开。可又早秋天月朗。断送了光阴。消磨了世况。我如今年纪老。鬓发苍。我做不的重难的生活。只管几件轻省的勾当。
　　【紫花儿序】早辰间放开仓库。晌午里绰扫了花园。未傍晚我又索执料厨房。小丫鬟忙来呼唤道衙内共我商量。岂敢行唐。大走向庭前去问当。〔正旦做见衙内科〕〔唱〕哥哥你有何明降。对老身至尾从头。说短论长。
　　〔云〕哥哥呼唤老身来。有何事干。〔衙内云〕嬷嬷。唤你来别无甚事。我大茶小礼。三媒六证。亲自娶了个夫人。他百般的不肯随顺我。你劝他一劝。劝的他回心转意。我自有重重的赏你。〔正旦云〕哥哥你放心者。老身到那里。不消三言两句。管教他随顺哥哥便了。〔衙内云〕我这夫人。有些■〈忄敝〉拗。嬷嬷。你须放出那蒯通般舌来纔好。〔正旦唱〕
　　【小桃红】老身非敢自夸强。我不比那蒯彻无名望。〔衙内云〕我礼拜磕头。央及你波。〔衙内做拜科〕〔正旦唱〕呀呀呀何须的礼拜磕头把咱央。〔衙内云〕好奶奶。没奈何。好生劝他一劝。〔正旦唱〕直恁般痛着忙。就待要安排共宿芙蓉帐。凭着我甜话儿厮搪。更将些美情儿相向。哥哥也你稳情取金殿锁鸳鸯。〔同下〕
　　〔旦儿上诗云〕天下人烦恼。尽在我心头。浑如秋夜雨。一点一声愁。妾身是郭成的浑家李幼奴。有庞衙内强要了我生金阁儿。又逼我为妻。将俺男儿郭成。锁在马房里。天那。好烦恼杀我也。〔正旦上云〕此间是他卧房门首。〔做入见旦儿科云〕姐姐万福。〔旦儿云〕嬷嬷万福。〔正旦云〕姐姐我问你咱。俺衙内。大财大礼。娶将你来。指望百年偕老。你只是不肯随顺。可是为何。〔旦儿云〕嬷嬷。你那里知道我心中的冤枉也。〔正旦云〕姐姐。你差了也。〔唱〕
　　【凭栏人】则这女聘男婚礼正当。你两下和谐可着人赞扬。哎。你个女艳妆。你心中可怎不思想。
　　〔旦儿云〕嬷嬷。你怎知道。我那里是大财大礼娶的。我本是郭成的浑家。有庞衙内强要了我生金阁儿。又逼我为妻。将俺丈夫锁在马房里。嬷嬷。你可知道我这等冤枉也。〔正旦云〕你若不说。我怎生得知。难道有这等事。〔唱〕
　　【鬼三台】听的他言分朗。諕的我魂飘荡。姐姐也你怎生则撞入天罗地网。俺那厮驴狗儿一片家狠心肠。着谁人好来阻当。〔旦儿云〕嬷嬷。我今日不曾看见丈夫。多敢杀坏了。兀的不痛杀我也。〔正旦唱〕你道他昨来个那埚儿里杀坏了范杞梁。今日个这埚儿里没乱杀你女孟姜。〔旦儿云〕嬷嬷。我待要寻一个大大的衙门。告他去哩。〔正旦唱〕你待要叫屈声冤。姐姐也谁敢便收词接状。
　　〔衙内同随从打听科〕〔旦儿做哭科云〕哎哟。天也。〔正旦唱〕
　　【寨儿令】我见他痛感伤。泪汪汪。〔旦儿云〕当初只为我生的风流。长的可喜。将我男儿陷害了性命。挝了我这面皮罢。〔正旦云〕哎哟。可惜了也。〔唱〕水晶般指甲儿挝破面上。〔衙内同随从做听科〕〔正旦唱〕俺那厮少不的落马身??。不久沦亡。他可便遭贼盗值重丧。
　　【幺篇】多不到半月时光。餐刀刃亲赴云阳。高杆首吊脊梁。驴上碎分张。浑身的害么娘椀大血疔疮。
　　〔衙内做咳嗽科〕〔正旦唱〕
　　【金蕉叶】是谁人村声泼嗓。他壁听在门儿外厢。〔旦儿做惊科云〕嬷嬷。窗儿外有人咳嗽。〔正旦唱〕姐姐也你且休慌心劳意攘。我可便自把那言词说上。
　　〔衙内做见正旦科云〕唗。我养着你个家生狗。倒向着里吠。直被你骂的我好也。〔正旦唱〕
　　【调笑令】息怒波宰相。听老身说行藏。〔衙内云〕你还说甚的。可敢再骂我么。〔正旦云〕哥哥。我不曾说甚来。〔唱〕我道是楚襄王寄语巫山窈窕娘。也不须遮遮掩掩妆模样。早共晚准备下雨席云床。〔衙内云〕你道不骂我。恰纔我都听的了也。〔正旦唱〕我道您哥哥也在城中第一家财帛广。还有那鸦飞不过的田地池塘。
　　〔衙内云〕小的每。这老贱才骂了我许多。还待赖哩。拏绳子来捆了。丢在八角瑠璃井里去。〔随从云〕理会的。〔随从做腰里取绳子捆科云〕嬷嬷。你也不要怨我。自家讨死吃。〔旦儿云〕嬷嬷。兀的不痛杀我也。〔正旦云〕姐姐。等我那孩儿来时。着他与我报雠。天也。谁来搭救我咱。〔唱〕
　　【收尾】罢罢罢我倒做了耕牛为主遭鞭杖。哑妇倾杯反受殃。有一日包待制到朝堂。哥哥也我则怕泄漏了天机白破你那谎。〔同旦儿下〕
　　〔随从做丢科云〕扑冬丢下去了。再搬下井栏石。往下压着。省的那尸首浮起来。嬷嬷。你倒好了。也落的一个水葬哩。〔做回话科云〕爷。小的每把嬷嬷着绳子捆了。丢在八角瑠璃井里死了也。〔衙内云〕这嬷嬷便死了。还有郭成哩。一发拿来。就在他浑家根前。着铜■〈釒算斤〉切了头者。〔随从云〕理会的。郭成。你的浑家送了我衙内便罢了。你百忙里不肯。如今着我来■〈釒算斤〉了你头哩。赵虎。你揪着头发。我提起这铜■〈釒算斤〉来。磕叉。〔做跌倒科云〕哎哟。諕杀我也。〔郭成做倒地复起来跑下〕〔随从做惊科见衙内云〕爷。怪事怪事。只见日月。交食。不曾见辘轴退皮。爷着小厮每把郭成拿在那马房里。对着他浑家面前。他便按着头。我便提起铜■〈釒算斤〉来可叉一下。刀过头落。那郭成提着墙。跳过头去了。〔衙内云〕??。怎么提着墙。倒跳过头去了。〔小厮云〕呸。是提着头跳过墙去了。〔衙内云〕强魂强魂。休要大惊小怪的。不妨事。明日是正月十五日。赏元宵。多着些伴当每。拿着些棍棒。跟着我赏元宵去来。〔同下〕
　　〔音释〕
　　嬷魔上声　断端去声　量平声　论平声　撇音鳖　拗音要　埚音窝　挝庄瓜切　??音庄　重平声　嗓桑上声　■〈釒算斤〉音闸　辘音鹿
　　第三折
　　〔社火鼓乐摆开科〕〔外扮老人里正同上云〕老汉王老人。这个是刘老人。时遇元宵节令。预赏丰年。城里城外。不论官家民户。都要点放花灯。与民同乐。老的。咱每做火儿看灯。走一遭去来。〔做看灯科〕〔衙内领随从上云〕今日是元宵节令。小的每随俺看灯耍子去。〔魂子提头冲上打科〕〔衙内做慌云〕那里这个鬼魂打将来。好怕人也。走走走。〔下〕〔魂子追赶老人里正社火鼓乐同众慌下〕〔衙内再上云〕小的每。这鬼魂好狠哩。我们这等跑。他倒越追上来。走走走。〔魂子再上赶科〕〔衙内云〕这鬼魂又赶将来了。諕杀我也。小的每扶着我回去罢。这灯也看不成了。〔下〕〔店小二上诗云〕买卖归来汗未消。上床犹自想来朝。为甚当家头先白。晓夜思量计万条。自家是个卖酒的。在此处开着个酒店。但是那南来北往。做买做卖。推车打担。都来我这店里买酒吃。今日早把这旋锅儿烧的热些。等那买酒的人来。好荡与他吃。〔老人里正谎上云〕走走走。如今那没头鬼不来了。老的。我们有了这些年纪。眼里并不曾见这怪异。险些儿被他吓死。我们且到这酒店里吃几杯酒。定一定胆。店小二。我们要买酒吃的。打二百长钱酒来。〔店小二云〕有有有。新篘的美酒。老的。请里面坐。〔老人云〕恰纔渐渐喘息定了。慢慢的吃几杯儿。〔正末扮包拯便衣领张千上云〕老夫姓包名拯。字希仁。乃庐州金斗郡四望乡老儿村人氏。官封龙图阁待制。正授南衙开封府尹之职。奉圣人的命。着老夫西延边赏军回来。时遇上元节令。纷纷扬扬。下着国家祥瑞。张千。分付头踏。远远的在前面自去。等我在后慢慢行者。〔唱〕
　　【南吕一枝花】我可便上西延离汴京。押衣袄临京兆。我也不辞年纪老。岂惮路途遥。想着宰相官僚。请受了这千钟禄难虚耗。怎不的秉忠心佐圣朝。今日在鹓鹭仙班。到后来图写上麒麟画阁。
　　【梁州第七】我也则为那万般愁常萦心上。两条恨不去眉梢。急回身又遇着新春到。我只见寒梅晚谢。冻雪初消。傍几家儿村鸡哑哑。隔半程儿野犬哰哰。妆点来则恁的景物萧条。可不道有丹青也便巧笔难描。我我我看了些青渗渗峻岭层峦。是是是行了些黄穰穰沙堤得这古道。呀呀呀兀良早过了些碧澄澄野水横桥。归来路杳。袅丝鞭羡杀投林鸟。薄暮也在荒郊。怎当这疲马西风雪正飘。说不尽寂寥。
　　〔张千云〕相公。风又大。雪又紧。远远的有个酒务儿。略避一避风雪。就买些酒吃。可不好也。〔正末云〕张千。你说的是。兀的不是个酒务儿。〔唱〕
　　【牧羊关】草刷儿向墙头挑。醉八仙壁上描。盖造的潇洒清标。写着道酒胜西湖。店欺着东阁。〔带云〕看你这村野去处。有什么整齐的。〔唱〕止不过瓦钵内斟村酿。那里有金盏内泛羊羔。你待写着大样儿留人醉。我道不饮呵可便从他来酒价高。
　　〔云〕张千。接了马者。〔张千云〕牢坠镫。〔正末见店小二〕〔张千做打小二科云〕卖酒的。快打扫干凈阁子儿。酾热酒来。把马牵到后头。与我细切草烂煑料。把马喂着。不要塌了膘。你若着人偷了鞍子。剪了马尾去。我儿也。你眼睫毛我都挦掉了你的。〔店小二云〕你看这厮。他也是个驴前马后的人。怎么不由分说。便将我飞拳走踢只是打。我且忍着。教他着我的道儿。〔张千云〕店小二将酒来。我与相公递一杯酒。〔做跪送科云〕相公。一路上风寒。孩儿每孝顺的心。请满饮一杯。〔正末云〕孩儿也。大风大雪。你两只脚伴着我这四只马蹄子走。你先吃这锺儿酒者。〔张千云〕相公不吃。与孩儿每吃。孩儿就吃。〔做接科〕〔正末云〕孩儿也。你吃下这锺酒去。可如何。〔张千云〕您孩儿吃下这锺酒去。便是旋添绵。〔正末云〕怎么是旋添绵。〔张千云〕孩儿吃下这杯酒去。添了件绵团袄一般。〔吃科〕〔做打店小二科云〕我打你这个弟子孩儿。你见我打了你几下。拏这么冰也似的冷酒与我吃。把我牙都冰了。吃下去。肚里就似割得疼的。你还立着哩。快酾热酒来。〔店小二云〕我知道。〔做背科云〕我如今可酾滚热的酒与他吃。我荡这弟子孩儿。〔张千云〕快将热酒来。〔店小二云〕酒热酒热。〔张千云〕相公。天道寒冷。热热的酒儿。请满饮一杯。〔正末云〕孩儿也。你一路上还辛苦似我。这锺酒也是你吃。〔张千云〕这锺酒又着孩儿每吃。谢了相公。〔做叩头吃酒科云〕哎哟。好热酒。荡了喉也。〔正末云〕孩儿吃下这杯酒去。又与你添了一件绵搭??么。〔做打店小二科云〕我打你个促搯的弟子孩儿。酾这么滚汤般热酒来荡我。把我的嘴唇都荡起料浆泡来。我儿也。你讨分晓。我筋都打断了你的。再酾酒来。〔店小二做背科云〕这纔出了我的气。我如今可酾些不冷不热。兀兀秃秃的酒与他吃。〔张千云〕将酒来。相公。孩儿每酒勾了。相公请饮一杯儿。〔正末云〕张千。可不道三杯和万事。一醉解千愁。孩儿。我且不吃。一发等你吃了这锺。凑个三杯。可不好那。〔张千云〕相公又不吃。又与孩儿每吃。孩儿只得吃了。凑个三杯。〔做战科〕〔正末云〕孩儿也。你吃了这几锺酒。怎么打起战来。〔张千云〕您孩儿多衣多寒。〔正末云〕孩儿。你连吃这几锺。身上可温和了。老夫一路上鞍马劳倦。我有些腿疼。过来与我搥一搥背。〔张千云〕理会的。〔做搥背科〕〔店小二云〕你个弟子孩儿。吃了两锺酒。佯风诈冒。手之舞之的打我。你敢再来打我么。〔张千云〕我儿也。你还强嘴哩。你休往城里来。我若前街上撞见你。一无话说。我若后巷里撞见你。一只手揪住衣领。举起我这五指阔无缝的拳头。则一拳。〔做打正末科〕〔正末云〕张千。怎的。〔张千慌科云〕恰纔相公赏了孩儿每几锺酒。店小二这厮无理。他则道我醉了。他欺负我。他见我与相公搥背。他看着我揎拳攞袖。舒着拳头要打我。我说你要打我。可是我没有手的。我也少不的还你一拳。不想失错了。可可打了相公背上。〔正末云〕假似你手里拏着把刀子可怎了。〔张千云〕您孩儿须认的爹哩。〔正末云〕张千。看马去。〔张千云〕理会的。〔店小二云〕我着这弟子孩儿打杀我也。我且后面执料去咱。〔下〕〔正末云〕隔壁阁子里有人吃酒。我是听咱。〔老人云〕老的。今日是上元节令。家家翫赏。好便好。则多了这没头鬼。老的。你满饮一杯。〔里正云〕老的先请。〔老人云〕也罢。我先饮。嗨。老弟子孩儿。可忘了浇奠。〔做浇奠科云〕头一锺酒。愿天下太平。第二锺酒。愿黎民乐业。做官的皆如卓鲁。令史每尽压萧曹。轻徭薄税。免受涂炭者。〔正末云〕你听那厮。倒也说的好。〔唱〕
　　【贺新郎】他那里擎杯举酒对天浇。现如今五谷丰登。万民安乐。卖弄他田蚕十倍收成了。说不尽庄家庄家这好。还待要薄税轻徭。他道官长每如卓鲁。令史每压萧曹。高眠莫被闲愁搅。似这等人心无厌足。则怕天也填不的许多凹。
　　〔正末做■〈扌班〉老人科云〕唱喏。〔老人慌科云〕哎哟。没头鬼又来了。〔做见正末科云〕呸。我道是没头鬼。原来是这个老弟子孩儿。则被你諕杀我也。〔张千云〕??。休胡说。是包包包。〔正末云〕包什么。〔张千云〕众老儿。我要买一包丝绵可有么。〔正末云〕张千靠后。〔老人云〕兀那老子。你要替我唱喏。你也叫一声。老人家。我唱喏哩。我们便知道了。可怎么不做声不做气。猛可里从背后■〈扌班〉将我过来。唱上个喏。且是你这脸生的俊。把我们吓这一跳。我把你个无分晓的老无知。〔张千云〕??。是龙龙龙。〔正末云〕什么龙。〔张千云〕我说你那两个敢有些耳聋。〔正末云〕这厮靠后。〔老人云〕我把你个老不死的老贼。〔张千云〕??。是图图图。〔正末云〕什么图。〔云〕我问你老人家。你却纔说有什么没头鬼。〔老人云〕你不知。听我说与你。俺每都是在城的老人里正。今日是上元节令。俺往城里看灯去来。撞见个没头鬼。手里提着头。赶着众人打。俺们害慌。权躲在这酒务儿里吃杯酒。你恰纔不做声不做气。■〈扌班〉将我过来。唱上个喏。我则道没头鬼又来了。故此说着这没头鬼。〔正末云〕老夫不知。休怪休怪。〔老人云〕你去你去。不怪你。我们也不吃酒了。各回家去也。〔同里正下〕〔正末云〕自从我离朝。谁想有这等跷蹊事也。〔唱〕
　　【牧羊关】他那里纔言罢。諕的我魂暗消。离城中则半载其高。可怎么白日神嚎。到黄昏鬼闹。我半生多正直。怎见这蹊跷。只今的离村疃犹然早。〔云〕张千。将马来。〔张千云〕理会的。〔正末唱〕我和你到皇都赴晚朝。
　　〔行科〕〔魂子上做转科〕〔正末云〕呸。好大风也。别人不见。老夫便见。我马头前这个鬼魂。想就是老人们所说没头的鬼了。兀那鬼魂。你有甚么负屈衔冤的事。你且回城隍庙中去。到晚间我与你做主。速退。〔魂子踅下〕〔正末云〕张千。休回私宅。跟的我径往开封府里去来。〔行科〕〔张千云〕喏。在衙人马平安。抬书案。〔正末云〕张千孩儿。与你十日假限。到我私宅中。取的铺盖来。就问谁该当直。〔张千云〕今日谁该当直。〔娄青上云〕小人娄青便是。哥。你回来了也。改日与你洗尘。恕罪恕罪。〔张千云〕兄弟。我如今下班去也。〔下〕〔娄青做见正末科云〕喏。该是孩儿每娄青当直。〔正末云〕娄青。该你当直。你敢勾人去么。〔娄青做笑科云〕爷不问。您孩儿也不敢说。您孩儿怎么不敢勾人。有个混名儿。唤做催动坑哩。〔正末云〕怎生唤做催动坑。〔娄青云〕当初一日。爷着您孩儿勾人去。听的说您孩儿到。都逃窜的一个也没了。我回头一看。则有一个土坑。我将那勾头文书。放在那土坑上。喝了一声。兀那土坑。你跟的我开封府里回话去来。我在前面走。那土坑在后面速碌碌速碌碌跟将您孩儿来了。因此上唤做催动坑。〔正末云〕好儿。我如今着你勾人去。〔娄青云〕您孩儿就去。〔做忙走科〕〔正末云〕娄青。你转来。你勾谁去。〔娄青云〕知他勾谁。〔正末云〕你与我勾将那没头鬼来。〔娄青做慌跪科云〕人便好勾。没头鬼怎生勾的他。〔正末云〕你可不道是催动坑哩。〔娄青云〕爷。这一会儿催不动了也。〔正末唱〕
　　【哭皇天】则你那催动坑刚纔道。可怎生这公事便妆幺。则你那口是祸之苗。〔娄青做打脸科云〕你怎么多嘴。〔正末唱〕舌是斩身刀。〔带云〕娄青。〔唱〕你与我去城隍根前祝祷。〔娄青云〕爷着孩儿祝祷甚的。〔正末唱〕你说与那衔冤的业鬼。屈死的冤魂。你着他今宵插状。此夜呈词。你道这包龙图专在南衙里南衙里等待着。〔娄青云〕您孩儿知道了。便勾去。〔正末云〕娄青你转来。天色还早哩。〔娄青云〕这等多早晚去。〔正末唱〕直等的金乌向山坠。银蟾出海角。
　　〔娄青云〕您孩儿便依着爷的言语。对城隍神道祝祷了。他两个耳朵是泥塑的。怕不听见。〔正末云〕娄青。我与你一道牒文去。〔唱〕
　　【乌夜啼】你与我速赴城隍庙。将牒文火内焚烧。早将那没头的业鬼提来到。〔娄青做怕科云〕哎哟。这城隍庙是鬼窝儿里。三更半夜。只是娄青一个自去。怕人设设的。怎好。〔正末唱〕諕的他怯怯乔乔。絮絮叨叨。諕的他战簌簌的把不定腿脡摇。可扑扑的按不住心头跳。你这厮。若违拗。〔带云〕你看我这剑者。〔唱〕我着剑分了你肢体。切了你脂膏。
　　〔云〕娄青。〔娄青云〕有。〔正末云〕娄青。今夜晚间。将着这道牒文。直至城隍庙中。烧了这道牒文。你将那衔寃负屈的鬼魂。都着他开封府里来。老夫亲自问这一桩公事。〔娄青云〕爷。这个正叫做没头公事。便要问时怕也难应心么。〔正末唱〕
　　【黄钟尾】我若是不应心今夜便辞了宣诏。〔娄青云〕爷。应的口么。〔正末唱〕我若是不应口今番不姓包。〔娄青云〕您孩儿多早晚时候去。〔正末云〕天色早哩。〔唱〕直等的初更残二鼓交。把冤魂摄来到。审个真实。问个下落。杀人贼便拿捉。赴云阳向市曹。将那厮高杆上挑。把脊筋来吊。我着那横亡人便得生天。众百姓把咱来可兀的称赞到老。〔下〕
　　〔娄青云〕我娄青领着包待制这一道牒文。到城隍庙勾那没头鬼去。你道活人好见鬼的。可不是死。我待不去来。他又要切了我的头。也是个死。我想这铜■〈釒算斤〉一■〈釒算斤〉。■〈釒算斤〉将下来。这脖子上好不疼哩。头又切断了。不如被鬼諕死倒不疼。又落得个完全尸首。只得捱到今夜晚间。三更时分。将着牒文。到城隍庙里勾鬼去。常■〈扌弃〉着个死罢。〔暂下〕〔拿灯笼再上云〕这早晚是三更也。我提了灯笼。怎么这一会儿越怕将起来。你听那房上的瓦。各剌剌各剌剌。墙上的土。速碌碌速碌碌。有鬼也。有鬼也。〔做拿灯照科云〕嗨。原来是风吹的这箬叶儿响。我白日里就与那道官说来。教他把庙门则半掩着。来到门外果然还不曾上拴哩。〔做推庙门入庙科云〕待我推开这门来。〔惊科〕早是一个冷风阵。从里面吹将出来。哎哟。灯也灭了。敢这没头鬼预先在那里等我。〔做进门科云〕呸。百忙里腿转筋。这个是二门。这个是两廊。这个是正殿。〔做放下灯笼跪科云〕城隍爷爷。包待制大人的言语。教我勾没头鬼来。爷爷可怜见。我有这牒文在此。可可的我的灯笼。刚到门就灭了。那里讨火烧他。呸。这琉璃里不是灯。待我踏着櫈。点这灯下来。〔做上櫈倒科云〕呸。百忙里又踹虚了。教我吃着一惊。待我先点在灯笼里了。便有风来。也不怕他。〔做取灯笼罩儿点上灯烧纸科云〕爷爷可怜见。〔内响科〕〔做怕科云〕有鬼。有鬼。〔做倒科〕〔魂子做提头上扶起娄青科〕〔娄青云〕这扶我的是谁。〔魂子云〕我是没头鬼。〔娄青看科云〕好怕人。当真是没头鬼。〔魂子做应科云〕是。〔娄青云〕你这没头鬼。包待制勾你哩。你跟我去来。〔魂子应科同下〕
　　〔音释〕
　　篘叉搜切　傍去声　渗森去声　寂精妻切　挑上声　阁高上声　酿泥降切　旋去声　揎音宣　攞罗上声　乐音涝　凹音腰　嚎音毫　疃汤卵切　祝去声　角音皎　落音涝　提之卯切
　　第四折
　　〔正末领祗候张千排衙上〕〔张千幺喝科云〕左右伺候。大人坐堂。要问事哩。〔正末云〕今夜灯烛荧煌。如同白日。正好问这桩公事也呵。〔唱〕
　　【双调新水令】透襟怀一阵冷风吹。则他这闭长空暮云都退。显出那碧澄澄天气爽。明皎皎月光辉。厮和着灯焰相窥。照耀的似白日。
　　〔云〕娄青好不干事。可怎生这早晚不见来也。〔娄青上云〕来到衙门首了。不知他有也是无。待我叫他一声。没头鬼。〔魂子随上做应科云〕哎。〔娄青云〕你则在这里。我报复去。〔魂子云〕我知道。〔娄青见正末做跪科云〕孩儿每娄青来了也。〔正末云〕娄青。曾见什么人来。〔娄青云〕没。我则见鬼来。〔正末云〕你勾的鬼如何。〔娄青云〕有有有。被我劈头毛采将来了。〔正末云〕与我拿将过来。〔娄青云〕理会的。我出的这门来。我唤他一声。没头鬼。〔魂子云〕哎。〔娄青云〕大人唤你哩。你过去。有甚么冤枉事。你自说波。〔娄青见正末科云〕当面。〔正末云〕娄青。你着他说那词因。〔娄青云〕大人分付。着你说那词因。〔娄青做听扯祗候科云〕你听见么。〔祗候云〕我不听见。〔娄青云〕我也不听见。〔正末云〕可怎生他不言语。将娄青抢出去。〔张千做叉娄青科云〕出去。〔娄青做跌出门科云〕悔气。这没头鬼在门外叫声应声。怎么紧要去处。倒不做声。莫不是他去了么。待我再叫他一声。没头鬼。〔魂子应科云〕哎。〔娄青云〕你在那里来。〔魂子云〕我害饥也。买个蒸饼吃哩。〔娄青云〕这厮还要打诨。你要去吃蒸饼。兀的你手里现拿着个馒头哩。你快过去。〔做见正末科云〕没头鬼。你说。〔正末云〕他怎生又不言语。抢出去。〔张千做叉出门科娄青云〕原来他不曾过去。待我再叫他一声。没头鬼。〔魂子应云〕哎。〔娄青云〕你怎么又不过去。〔魂子云〕我过去不得。〔娄青云〕你为甚么过去不得。〔魂子云〕被那门神户尉当住我。因此上过不去。〔娄青云〕你何不早说。〔娄青见正末科云〕大人可怜见。这个没头鬼被门神户尉当住。因此上不敢过来。〔正末云〕是阿。大家小家。各有个门神户尉。〔诗云〕老夫心下自裁划。你将银钱金纸快安排。邪魔外道当拦住。只把屈死冤魂放入来。〔唱〕
　　【沉醉东风】则我那开封府门神户尉。你与我快传示莫得延迟。你教他放过那屈死的魂。衔冤的鬼。只当住邪魔恶祟。〔娄青云〕烧了这纸钱。你看好冷风也。〔正末唱〕我则见黯黯的愁云惨雾迷。嗨。可早变的来天昏也那地黑。
　　〔魂子见正末跪科〕〔正末云〕别人不见。老夫便见。灯烛直下。跪着一个鬼魂。好是可怜人也。〔唱〕
　　【庆东原】纸钱向身边挂。人头向手内提。向前来紧靠着灯前跪。我这里叮咛的问你。你家住在那里。〔魂子云〕孩儿每河中府人氏。〔正末唱〕姓甚名谁。〔魂子云〕姓郭名成。〔正末唱〕你可也做财主做经商。为黎庶为官吏。
　　〔魂子云〕孩儿是个秀才。〔正末云〕兀那鬼魂。你将那屈死的词因。备细诉来。老夫与你做主。〔魂子云〕孩儿每姓郭名成。本贯河中府人氏。嫡亲的四口儿家属。有一双父母年高。浑家李氏。我因做了一个恶梦。去市上算卜。道我有一百日血光之灾。千里之外。可以躲避。小生来到家中。辞别了父母。一来躲避灾难。二来进取功名。行至中途。时遇冬天。风又大。雪又紧。在一个小酒务儿里饮酒。正撞着权豪势要的庞衙内。强夺了我生金阁儿。又要我浑家为妻。见小生不从。将我铜■〈釒算斤〉下一命身亡。我一灵儿真性不散。投至的见爷爷呵。可怜我这等冤枉。天来高。地来厚。海来深。道来长。〔词云〕因此一点冤魂终不散。日夜飘飖枉死城。只等报得冤来消得恨。纔好脱离阴司再托生。即今上元节令初更候。正遇庞姓无徒出看灯。被我绕着街头追索命。吵的游人大小尽担惊。也是千难万难得见南衙包待制。你本上天一座杀人星。除了日间剖断阳间事。到得晚间还要断阴灵。只愿老爷怀中高揣轩辕镜。照察我这悲悲痛痛。酸酸楚楚。说无休诉不尽的含冤负屈情。〔正末云〕兀那鬼魂。到明日我与你做主。你且退者。〔魂子云〕娄青哥哥。你还送我一送儿去。我有些怕鬼。〔娄青云〕唗。〔魂子下〕〔正末云〕天已明了也。张千。抬出放告牌去。〔张千云〕理会的。〔旦儿领倈儿上云〕冤枉也。〔正末云〕张千。是甚么人声冤。着他过来。〔张千云〕兀那妇人。你过去当面。〔旦儿同倈儿见正末跪科云〕〔正末云〕兀那妇人。你为何声冤。说你那词因来。〔旦儿云〕小妇人是河中人。唤做李幼奴。大人可怜见。我告着庞衙内。强要了我生金阁儿。又逼我为妻。将俺男儿郭成杀坏了。这个是嬷嬷的孩儿福童。将他母亲推在八角琉璃井里死了。望青天老爷。与小妇人做主咱。〔正末唱〕
　　【鴈儿落】昨宵个牒城隍将怨鬼提。到今日放南衙果有冤词递。原来是庞衙内使尽他狼虎威。生拆散你这鸳鸯对。
　　【得胜令】呀。他敢将萧何律做成衣。将罪犯满身披。谁许他谋了财又要谋人命。谁许他夺人妻逼做妻。直恁的无知。那嬷嬷担何罪。死的个堪悲。我与你勾他来问到底。
　　〔云〕兀那妇人。你两个且在司房里住者。〔旦儿同倈儿下〕〔正末云〕娄青你与我买羊去。〔娄青云〕理会的。买了羊也。〔正末云〕娄青。你与我挂画者。〔娄青云〕画也挂好了。〔正末云〕与我请人去。〔娄青做应便走科〕〔正末云〕娄青你转来。你请谁去。〔娄青云〕知他请谁去。〔正末云〕与我请将庞衙内来。〔娄青云〕老子也。怎么要请他。他是个不好惹的。官差吏差。来人不差。大着胆请他去。此间是庞府门首。〔做咳嗽科〕〔庞衙内上云〕是什么人在门首。〔娄青做见跪科云〕孩儿每是衙门中的娄青。有包待制差我来请大人哩。〔衙内云〕包待制他请我怎的。他意思则是怕我。你说去道我便来也。〔娄青云〕理会的。〔见正末科云〕小人请的衙内来了。〔正末云〕道有请。〔娄青云〕爷有请。〔衙内做见科云〕老宰辅。量小官有何德能。敢劳置酒相请。〔正末云〕老夫西延边赏军纔回。专意请衙内饮一杯。衙内请坐。老夫年纪高大。多有不是处。衙内宽恕咱。从今已后。咱和衙内则一家一计。〔衙内云〕老宰辅说的是。和咱做一家一计。〔正末云〕衙内。老夫西延边赏军回来。得了一件稀奇的宝物。着衙内看咱。〔衙内云〕是何物。〔正末云〕是一个生金塔儿。塔儿不稀罕。放在那桌儿上。有那虔心的人。拜三五拜。塔尖上有五色毫光真佛出现。〔衙内云〕这个不打紧。我有个生金阁儿。放在有风处。仙音嘹亮。无风处用扇子搧着。也一般的响动。〔正末云〕老夫不信。〔衙内云〕小的每快去家中取来。〔小厮云〕生金阁儿取来了也。〔衙内云〕放在桌儿上。着扇子搧动咱。〔娄青做搧细乐响科〕〔正末云〕是一件好东西。真是无价之宝。〔娄青云〕那里是生金阁响。死了我丈人回灵哩。〔正末云〕衙内。老夫难的见此宝物。怎生借与我老妻一看。可不好那。〔衙内云〕老宰辅将的看去。咱则是一家一计。〔正末唱〕
　　【沽美酒】略使些小见识。智赚出杀人贼。这场事天教还报你。我可便有言语敢题。并不要你还席。
　　〔衙内云〕老宰辅不要我还席。好快活也。咱则一家一计。吃个尽兴方归。〔正末唱〕
　　【太平令】■〈扌弃〉了个醄醄沉醉。直吃的尽兴方归。〔衙内云〕从今后一家一计。〔正末唱〕庞衙内有权有势。更和俺包龙图一家一计。你若是这里。等的。也不消半刻。我可便剐的你身躯粉碎。
　　〔云〕筵前无乐。不成欢乐。娄青。与我唤将个歌者来。〔旦儿领倈儿上跪科云〕冤屈也。〔正末云〕兀那妇人。你告谁。〔旦儿云〕我告庞衙内。〔正末云〕衙内。他告你哩。〔衙内云〕咱则一家一计。〔正末云〕衙内。那妇人说你强要了他生金阁儿。是也不是。〔衙内云〕恰纔那个阁儿便是。〔正末云〕说你强要他为妻。又将他男儿郭成杀坏了。是也不是。〔衙内云〕是我斗他耍来。〔正末云〕又将嬷嬷推在井中身死。是也不是。〔衙内云〕也是。也是。〔正末云〕娄青。将纸墨笔砚来。着衙内画个字者。〔娄青云〕理会的。爷依着画个字。左右一家一计。〔衙内云〕是我来。是我来。我左右和老包是一家一计。〔正末做努嘴科云〕娄青。与我拿下去。〔娄青做拿科云〕爷请出席来。左右一家一计。〔衙内云〕老儿。你敢怎么。〔正末云〕娄青。将枷来。将庞衙内下在死囚牢里去。〔娄青做拿枷套衙内科云〕衙内。请上枷。〔衙内云〕老儿。这个须不是一家一计。〔正末云〕一行人听我下断。庞衙内倚势挟权。混赖生金阁儿。强逼良人妇李氏为妻。擅杀秀才郭成。又推嬷嬷井中身死。有伤风化。押赴市曹斩首示众。嬷嬷孩儿福童。年虽幼小。能为母亲报雠。到大量才擢用。将庞衙内家私。量给福童一分为养赡之赀。郭成妻身遭凌辱。不改贞心。可称节妇。封为贤德夫人。仍给庞衙内家私一分。护送还乡。侍奉公婆。郭成特赐进士出身。亦被荣名。使光幽壤。〔旦儿倈儿同拜谢科〕〔正末词云〕则为这庞衙内倚势多狂狡。扰良民全不依公道。穷秀才献宝到京师。遇贼徒见利心生恶。反将他一命丧黄泉。恣奸淫强把佳人要。老嬷嬷生推落井中。比虎狼更觉还凶暴。论王法斩首不为辜。将家缘分给诸原告。李幼奴贤德可褒称。那福童待长加官爵。若不是包待制能将智量施。是谁人赚得出这个生金阁。
　　〔音释〕
　　荧音盈　和去声　日人智切　划胡乖切　祟音岁　黑亨美切　识伤以切　贼则平声　席星西切　醄音桃　兴去声　的音底　刻康美切　恶袄去声　爵剿去声
　　题目　李幼奴挝伤似玉颜　
　　正名　包待制智赚生金阁
　　包待制智赚生金阁杂剧终

《元曲选》　李素兰风月玉壶春杂剧　（明）臧晋叔 编
　　李素兰风月玉壶春杂剧　　（元）武汉臣 撰
　　●李素兰风月玉壶春杂剧目录
 
　　第一折 
　　　〔音释〕 
　　楔子 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　甚黑子花柳鸣珂巷　正名　李素兰风月玉壶春 
　　第一折
　　〔老旦扮卜儿上〕〔诗云〕教你当家不当家。及至当家乱如麻。早晨起来七件事。柴米油盐酱醋茶。老身嘉兴府人氏。姓李。有一个女孩儿。小字素兰。幼小间学成歌舞吹弹。做着个上厅行首。这里也无人。我这个女儿也不是我亲养的。他自身姓张。幼小间过房与我做义女。如今十八岁了。诗词歌赋。针指女工。无不通晓。生的十分大有颜色。时遇清明节令。着女孩儿梳妆打扮了。领着梅香去郊外踏青赏玩去。早些儿来家。老身无甚事。往刘妈妈家吃茶去也。〔下〕〔正末扮李斌引琴童上云〕小生姓李名斌。字唐斌。别号玉壶生。本贯维扬人也。自幼攻习儒业。因游学来至嘉禾地方。这是古秀州。乃江南繁华胜地。今日清明。倾城士民。尽往郊外游。春赏玩。小生引着琴童。前往郊外散心。小生暗想。寒窗下曾受十载苦功。他日必夺皇家富贵。岂不闻十年窗下无人问。一举成名天下知。信有之也。〔唱〕
　　【仙吕点绛唇】映雪窗前。岂辞劳倦攻经典。甲榜争先。独占文场选。
　　【混江龙】赴琼林饮宴。不枉了青灯黄卷二十年。有郎官过盏。中使传宣。御酒淋漓袍袖湿。宫花蹀躞帽檐偏。列紫衫银带。听玉管冰弦。挑绛纱红烛。对皓月遥天。醉醺醺红妆扶策下瑶阶。气昂昂朱衣迎接离金殿。摆列着玉簪珠履。准备着宝马银鞭。
　　〔琴童云〕相公。时遇春天清明节令。你看这郊外人稠物穰。都是赏心乐事。真个好热闹也。〔正末唱〕
　　【油葫芦】则见那仕女王孙游上苑。人人可便赏禁烟。则见那桃花散锦柳飞绵。语关关枝上流莺啭。舞翩翩波面鸳鸯恋。这壁厢罗绮丛。那壁厢鼓吹喧。抵多少笙歌闹入梨花院。可兀的就芳草设华筵。
　　【天下乐】则待要闷向秦楼列管弦。青帘。风外悬。嗔游人醉眠芳径软绿阴中闻鹧鸪。红香中啼杜鹃。休辜负艳阳三月天
　　〔云〕琴童。你看那香车宝马。来往交杂。正好赏心乐事也呵。〔唱〕
　　【那咤令】一丛丛香车翠辇。一队队雕鞍骏■〈马宛〉。一簇簇兰桡画船。一攒攒蹴球场。一处处秋千院。一行行品竹调弦。
　　【鹊踏枝】一个个玉天仙。一双双美婵娟。一层层锦坞花溪。一里里翠遶珠圈。一步步丹青扇面。一段段流水桃源。
　　〔云〕你看如此春景。真乃咏之不足。玩之有余。明明是一幅丹青图画也。〔唱〕
　　【寄生草】端的是万万首诗难尽。千千笔画不全。日暄暄芳草汀晴沙暖衬鸳鸯荐。露涓涓杨柳楼柔丝困摆黄金线。风习习杏花村粉墙乱落胭脂片。翻滚滚玉阑干搧粉翅飞倦采香蝶。急煎煎翠池塘展乌衣忙杀衔泥燕。
　　〔云〕琴童。天色早哩。俺慢慢的行。〔旦扮李素兰引梅香上云〕妾身姓李。小字素兰。自幼习学些谈谐歌舞。做着个上厅行首。时遇春天清明节令。母亲言语。着梅香跟着妾身。郊外散心。梅香。你看那万紫千红。游人甚广。俺来到这花深去处。将那春盛担儿。放在一壁。俺慢慢的赏玩咱。〔正末云〕好一个小娘子也。〔旦云〕好一个俊秀才也。〔梅香云〕好一个傻琴童也。〔琴童云〕好一个丑梅香也。〔梅香云〕你也不俊。〔正末唱〕
　　【六幺序】呀。猛见了心飘荡。魂灵儿飞在天。怎生来这搭儿遇着神仙。他那里眼送眉传。我这里腹热心煎。两下里都思惹情牵。他则管送春情不住相留恋。引的人意悬悬似热地蚰蜒。他生的身躯袅娜真堪羡。更那堪眉弯新月。步蹙金莲。
　　【幺篇】好着俺俄延。熬煎。眼晕头旋。有口难言。兀的不送了我也这一搭儿平原。他那里褪后趋前。俺这里意马心猿。几时得共宿同眠。若天公肯与人方便。成就了一世姻缘。若是风亭月馆谐莺燕。但得他舌尖上甜唾。纔止住这口角头顽涎。
　　〔旦云〕梅香。你问那秀才。那里人氏。姓甚名谁。〔梅香见末科〕秀才万福。〔正末云〕琴童接了马者。〔琴童云〕牢坠镫。〔正末云〕小娘子祗揖。〔梅香云〕秀才。俺姐姐使我来问秀才那里人氏。姓甚名谁。〔正末云〕小生扬州人氏。姓李名斌。字唐斌。别号玉壶生。今年方纔二十八岁。未曾娶妻哩。〔梅香云〕也是个傻厮。谁管你娶妻也不曾。〔正末云〕小生则这般道。〔梅香云〕我回俺姐姐话去。姐姐。那秀才扬州人氏。姓李名斌。字唐斌。年方二十八岁。〔旦云〕梅香。你问那秀才。我有心请他来花坞中。将咱那酒肴共饮几杯。看他心下如何。〔梅香见末科云〕秀才。俺姐姐说来。请你去那花坞中饮几杯酒。你心下如何。〔正末云〕小生愿随鞭■〈釒凳〉。〔梅香云〕你看他一让一个肯。〔正末见旦科云〕姐姐祗揖。〔旦云〕秀才万福。〔正末云〕敢问姐姐谁。氏之家姓甚名谁。〔旦云〕妾身是本处上厅行首。姓李。小字素兰。今日因赏清明节令。幸遇尊颜。妾身有菲馔蔬酒。若蒙不弃。共饮几杯。未知尊意如何。〔正末云〕感承姐姐厚意。小生焉敢违命。〔旦云〕梅香。将酒过来。我与秀才递一杯。〔正末云〕量小生有何德能。敢劳姐姐如此相待也。〔唱〕
　　【后庭花】感谢你个曲江池李亚仙。肯顾恋这贬江州白乐天。愿你个李素兰常风韵。则这个玉壶生永结缘。双通叔敢开言。着你个苏卿心愿。我虽无那走江湖大本钱。也敢赔家私住几年。
　　【柳叶儿】也养的恁满门宅眷。也是我出言在骏马之前。哎。你个谢天香肯把耆卿恋。我借住临川县。敢买断丽春园。一任着金山寺摆满了贩茶船。
　　〔旦云〕秀才若肯屈高就下。妾身愿与秀才做一程儿伴。妾身有随身的翠珠囊一枚。更有二十五轮香串一腕。与秀才权为信物。只望贵脚早踏贱地。〔正末云〕姐姐见赐之意。小生合当拜受。小生有掠鬓角的玉螳螂一枚。白罗春扇一把。送姐姐权且收留。亦为信物。〔旦云〕此信物妾身收留。来日专候秀才。休得失信。〔正末云〕小生孔子门徒。焉敢失信也。〔唱〕
　　【赚煞】我得了这沉香串翠珠囊。你收取这玉螳螂白罗扇。四件儿是咱这玉洁冰清意坚。〔旦云〕秀才。则是一件。争奈老母严恶。休得见责。〔正末云〕姐姐放心。〔唱〕料的这入马东西应不免。我着他拣口儿食换套儿穿。任抓掀。不是我拨万论千。常??着卖了城南金谷园。若你个李素兰意专。这玉壶生情愿。我情愿一春常费买花钱。〔下〕
　　〔旦云〕天色晚了也。梅香。咱回家去来。〔下〕
　　〔音释〕
　　斌音宾　蹀音迭　躞音屑　策钗上声　稠音紬　穰人掌切　帘音帘　鹧遮去声　鸪音姑　辇连上声　■〈马宛〉音寃　桡音饶　踘音菊　衬初艮切　蝶音爹　傻商鲊切　蚰音尤　蜒音延　袅音鸟　娜挪上声　晕音韵　褪吞去声　涎徐煎切　坞音五　抓庄瓜切　掀音轩
　　楔子
　　〔冲末扮陶伯常引祗候上〕〔诗云〕三年为吏在钱塘。近奉征书入建章。自省循良无实政。终惭父老说甘棠。小官姓陶。名纲。字伯常。广陵人也。由进士及第。授杭州同知之职。今奉圣人的命。取小官赴京。路从嘉兴府过。此处有一故友。乃是李玉壶。据此人文学。还在小官之上。争奈此人以花酒为念。堕了功名。小官在此驿亭中等候。已曾着人请他去了。左右的。门首觑者。若来时。报复我知道。〔正末引琴童上云〕小生李玉壶。今有故友陶伯常相公。在驿亭中相请。小生须索走一遭去。门上的。报复去。道有李玉壶特来拜见。〔祗候报科〕报相公得知。有李玉壶求见。〔陶伯常云〕道有请。〔见科正末云〕早知哥哥来到。只合远接。接待不及。勿令见罪。〔陶伯常云〕数载不见。有失动问。兄弟请坐。〔正末云〕哥哥。请问因何至此。〔陶伯常云〕兄弟不知。今有圣人命。取小官赴京。路从此过。闻知兄弟在于此处风月。兄弟。你有满腹才学。不思进取功名。只以花柳为念。小官恐怕误汝一生大事。如之奈何。〔正末云〕老兄严训。焉敢不从。因愚弟疎狂。致劳尊念。李斌得罪于仁兄。有玷于名教。虽然如此。争奈此妓非风尘之态。乃贞节之妇。故此留心于他。实非李斌荒淫。〔陶伯常云〕既贤弟坚心。有难割遣。如今小官行促。贤弟平日有甚么做下文章。待小官赍至都城保奏。但得进身。以尽朋友之心。可是何如。〔正末云〕辱弟有作下的万言长策。万望哥哥提拔。〔陶伯常云〕将来我看咱。〔做递策接看科云〕好写染也。小官将此万言长策。亲到圣人跟前。举荐你为官。必不负所托。〔正末云〕多谢了哥哥。〔陶伯常云〕小官则今日便索与贤弟长别也。〔正末唱〕
　　【仙吕端正好】赴皇都。趋天阙。现如今国家选用豪杰。〔陶伯常云〕据贤弟文章。必得重用。〔正末唱〕凭着我三冬足用文章绝。挥翰墨。走龙蛇。穿宫锦。着朝靴。封官爵。享豪奢。那时分。恁时节。我可将仁兄结草的这衔环谢。〔下〕
　　〔陶伯常云〕兄弟去了也。小官不敢久停久住。将着此万言长策。回京师见圣人走一遭去。〔下〕
　　〔音释〕
　　赍音跻　阙区也切　杰其耶切　绝藏靴切　节音姐
　　第二折
　　〔卜儿上云〕老身是李素兰的母亲。自从去年清明时。俺那女孩儿领将一个秀才来家。他两个过的绸缪。不离寸步。那厮初来时。使了些钱钞。如今筛子里喂驴漏豆了。赶也赶不将他出去。似这般呵。俺家里吃甚么。近日有个客人。姓甚唤做甚舍。他要和俺女孩儿吃酒。他又有钱。今日来俺家里吃茶。小的。他若来时。报我知道。〔争扮甚舍上云〕自家是山西平阳府人氏。姓甚。人都叫我甚舍。乡里老的每。见我有这人才模样。与我起了个表德。唤我做甚黑子。我装三十车羊绒潞紬。来这嘉兴府。做些买卖。此处有一个上厅行首李素兰。生得十分大有颜色。我有心要和他做一程儿伴。那虔婆请我今日在他家吃茶。走一遭去。妈妈在家么。〔卜儿云〕甚舍来了也。请家里坐。〔做见科〕〔甚舍云〕妈妈。我今日一径的来你家吃茶。〔卜儿云〕甚舍。俺孩儿有一个旧人。我将那厮赶了去。可留着你在家里住。〔甚舍云〕妳妳。我与你二十两银子做茶钱。你若肯将女孩儿嫁与俺。我三十车羊绒潞紬。都与妳妳做财礼钱。〔卜儿云〕甚舍。你放心。我和我女孩儿说去。他若肯了。我着梅香来唤你。〔甚舍云〕多谢妳妳。我回客店中去。只等你回报。〔下〕〔卜儿云〕甚舍去了也。我到卧房中和素兰说知。不怕他不肯。〔下〕〔旦引梅香拏画上云〕妾身李素兰。自从与李玉壶作伴。可早一载有余也。俺两个赤心相待。他是李玉壶。我是素兰。画了一轴画儿。画着玉壶里面。插着一朵素兰花儿。俺李玉壶亲题一首词。寄玉壶春。就写在上面。将俺当日初相见时。表信的翠珠囊玉螳螂。挂在两边。朝朝宴会。夜夜欢娱。妾身就记此玉壶春。旋打新腔歌唱。今日李玉壶往街市上探望几位相识去了。这早晚敢待来也。梅香。一壁厢安排下茶饭酒肴。待我和他食用。身子有些困倦。略且歇息咱。〔旦做睡科〕〔正末引琴童上云〕多蒙陶伯常哥哥。将我万言长策去了。未知道举荐如何。〔叹科〕嗨。也非我不想功名。甘心流落。只是我与素兰作伴岁余。两意绸缪。因此不能割舍。〔琴童云〕相公。你不思进取功名。只要上花台做子弟。有甚么好处。〔正末云〕琴童。你那里知道。做子弟的声传四海。名上青楼。比为官还有好处。做子弟的有十个母儿。一家门。二生像。三吐谈。四串仗。五温和。六省傍。七博览。八歌唱。九枕席。十伴当。做子弟的须要九流三教皆通。八万四千傍门尽晓。纔做得子弟。非同容易也呵。〔唱〕
　　【南吕一枝花】每日家春风燕子楼。夜月鸣珂巷。莺花脂粉社。诗酒绮罗乡。弄玉团香。助豪气三千丈。列金钗十二行。我是个翠红堆傅粉的何郎。花胡衕画眉的张敞。
　　【梁州第七】我去那锦被里舒头作耍。红裙中插手难当。争锋处准备着施谋量。显吹弹歌舞。论角征宫商。使心猿意马。逞舌剑唇鎗。着那等嫩鸽鶵眼脑着忙。讪杓倈手脚慌张。若是我老把势展旗旛立马停骖。着那俊才郎倒戈甲抱头缩项。俏勤儿卸袍盔纳款投降。论胸襟。纪纲。我是寨儿中风月的元戎将。善吟咏会波浪。能譔梨园新乐章。我可便旋打会新腔。
　　〔做到科云〕梅香。姐姐在那里。〔梅香云〕姐夫。你来了也。俺姐姐歇息哩。我唤他去。〔正末云〕你休唤姐姐。则恐怕惊着他。我试看波。〔唱〕
　　【牧羊关】见一朵娇兰种。似风前睡海棠。好受用也鸳枕牙床。风流尽绣褥罗衾。可喜杀翠屏锦帐。〔旦做醒科云〕一觉好睡也。〔正末唱〕睡浓时素体鲜红玉。觉来也蕙魄散幽香。眼蒙蒙如西子春娇困。汗溶溶似太真般浴罢妆
　　〔旦云〕玉壶生。你来了也。〔正末云〕小生来了也。〔旦云〕玉壶生。你看这幅画。亏那巧笔丹青。怎生画成来。〔正末云〕是画的好也呵。〔唱〕
　　【隔尾】看了这四时兰蕙十分旺。说甚么一架蔷薇满院香。今日折向书斋玉壶中放。相近着绿窗。胜梨花淡妆。每日家净洗双眸乐心儿赏。
　　〔旦云〕玉壶生。你为妾身误却了你的功名如何。〔正末云〕姐姐休这等说。〔唱〕
　　【贺新郎】我则待簪花殢酒赋词章。至如我折桂攀蟾。也不似这浅斟低唱。谁想甚禹门三月桃花浪。我则待伴素兰风清月朗。比为官另有一种风光。谁待夺皇家龙虎榜。争如占花丛燕莺场。我则要做梨园开府头厅相。我向这花柳营调鼎鼐。风月所理阴阳。
　　〔旦云〕梅香将酒来。我共玉壶生饮几杯酒。我就歌此玉壶春之曲。〔正末云〕对此画。歌此词。真可赏也。〔唱〕
　　【四块玉】这壶画的来玉润温。这兰画的来香飘荡。看了这玉软香娇不寻常。则这个玉生香花解语风流像。端的可便堪画图。画图来堪咏题。咏题来堪翫赏。
　　〔旦云〕待妾身表白这一首玉壶春词。〔词云〕香娇淡雅天然格。蕋嫩幽奇能艳白。看四季永馨香。远蓬荜岂邻野陌。惟待客。不许游人闲摘。玲珑莹软无瑕色。玉洁冰清有润泽玉壶内插兰花。压梅瓣寿阳点额。休撴摔。莫伴羣芳乱折。〔正末云〕将酒来。我与姐姐递一杯。姐姐满饮一杯。好高才也。〔唱〕
　　【隔尾】那里是敲金击玉辞源响。则为这玉骨冰肌体段香。画的来素淡轻盈甚停当。从今后高卷起莫张。做一个绣袋儿谨藏。休着那等干咽唾冷眼见的闲人把做话讲。
　　〔旦做念云〕玉螳螂。翠珠囊。高烧银烛照红妆。我压着春风一曲杜韦娘。〔卜儿冲上云〕呆■〈尸外巾内〉唱的好。踏开这■〈尸外巾内〉门。〔旦慌科〕〔卜儿云〕呸。休波。甚么春风一曲杜韦娘。〔正末唱〕
　　【骂玉郎】这场祸事从天降。妳妳你便休唱叫咱可便好商量。走将来平白地生波浪。睁着一对白眼睛。舒着一双黑爪老。掿着一条黄桑棒。
　　【感皇恩】呀。眼见的打死鸳鸯。拆散鸾凰。则这个玉壶生。更和这素兰女。则索告你个柳青娘。〔卜儿云〕我将你卖与回回达达虏虏去。〔旦悲科〕〔正末唱〕从今后迎风北苑。早则不待月西厢。直惹的狂蝶觑。野蜂闹。喜蛛忙。
　　【采茶歌】素兰呵那里也翠珠囊。百忙里玉螳螂。决撒了高烧银烛照红妆。没指望月夜双歌玉壶腔。空压杀春风一曲杜韦娘。
　　〔卜儿云〕梅香。与我请甚舍来。〔甚舍上云〕自家甚舍。正在客房闲坐。妈妈使人来请我。须索走一遭去。〔见科〕大姐祗揖。妈妈。我来了也。〔卜儿云〕素兰。你看这等一个子弟。他又有钱。这一表人物。不强似那穷秀才。〔甚舍云〕我有三十车羊绒潞紬。都与妈妈。则要娶你个大姐。〔正末唱〕
　　【牧羊关】多管是人遭遇。料应来天对当。走将来冻剥剥雪上加霜。这厮待搠断了俺风月佳期。掀腾了花烛洞房。〔卜儿云〕李玉壶。你是个读书的人。好不聪明。你也知法度。你要娶俺女孩儿。你姓李。俺也姓李。同姓不可成亲。你晓的么。李婉儿为甚复落娼。皆因为李府尹的儿子也姓李的缘故。现放着断下一首南柯子词。便是个大证见。〔正末唱〕你又不是判宰府的南柯子。这的是玉壶生小词章。谁想花柳亭鸣珂巷。撞着你个嘴巴巴狠切的娘。
　　〔卜儿云〕槐花黄。举子忙。你不去求官。则管里恋着我的女孩儿做甚么。〔正末唱〕
　　【二煞】我为恋着春风兰蕋娇容放。嗨。早忘了秋日槐花举子忙。玉壶生拜辞了素兰香。向着个客馆空床。独宿有梅花纸帐。那寂寞。那凄凉。那悲怆。雁杳鱼沉两渺茫。冷落吴江。
　　〔旦云〕玉壶生。不争你去了。妾身如之奈何。则被你痛杀我也。〔悲科〕〔正末云〕姐姐。今朝间阻。何日相会也。〔唱〕
　　【黄锺尾】再谁供养我那荔枝浆蔷薇露葡萄酿。再谁照顾我那应口饭依时茶醒酒汤。不是我冷气虚心厮数量。则要你玉骨冰肌自主张。傲雪欺霜映碧窗。不要你节外生枝有疎放。若别了巫山窈窕娘。忧愁杀章台走马郎。离了嘉禾旧朋党。断却苏州刺史肠。再要相逢莫承望。但提着俺那花前月下共双双。便是铁石的心肝我索慢慢的想。〔下〕
　　〔卜儿云〕李玉壶去了。甚舍有钱。留他在家里住。〔旦云〕妳妳。李玉壶被你赶将出去了。我有甚心肠与你觅钱。梅香。将剪子来。〔剪发科〕〔诗云〕虽是欢娱止一春。料应宿世结婚姻。今朝截下青丝发。方表真心不嫁人。〔下〕〔卜儿云〕嗨。这妮子剪了头发。不肯觅钱。甚舍你放心。我好歹把他嫁与你。〔甚舍云〕妳妳。大姐不肯嫁我。他剪了头发。可怎么好。〔诗云〕他本是个烟花妓。倒做了个秃师姑。若要他嫁我甚黑子。则除非死了李玉壶。〔同下〕
　　〔音释〕
　　绸音细　缪麻彪切　喂音位　娱音余　珂康和切　征音止　讪山去声　杓绳昭切　倈郎爹切　卸写去声　殢音腻　鼐音奈　撴音墩　摔音率　■〈尸外巾内〉凋上声　掿音闹　搠声卯切　萄音桃　酿泥降切
　　第三折
　　〔贴旦扮陈玉英上云〕妾身陈玉英是也。在这嘉兴府。做着第二个行首。有大行首李素兰。与李玉壶作伴。有他母亲板障。剪了头发。不出来官身。如今我做了大行首。李玉壶昨日望我。要与李素兰厮见一面。许他今日相见。着梅香先请过素兰来。且躲在房中。看他说甚么。这早晚李玉壶敢待来也。〔正末上云〕小生被那虔婆板障。赌气离了他门。出来在客店中安下。数日光景也。心中抛撇不下。昨日央陈玉英姨姨。要与素兰相见一面。许小生今日相见。小生欲待要不去。悬心挂意。怎生撇得。欲待要去呵。又惹的人言三语四。使人惶恐。好两难也呵。〔唱〕
　　【中吕粉蝶儿】则为我夜去明来。没来由惹一场大惊小怪。我不合占着柳陌花街。惹的那个言。这个语。教小生如何忍柰。我拜辞了舞榭歌台。赤紧的还不彻宿生冤债。
　　〔云〕也有人劝我道。李玉壶你好痴心也。我便道。哥哥每你不曾害着这等证候哩。〔唱〕
　　【醉春风】俺情分重如山。相思深似海。他心我意两相同。着小生如何便改。改。想着俺怀抱儿内恩情。枕头儿上恩意。被窝儿里恩爱。
　　〔云〕姨姨在家么。〔贴旦云〕李玉壶。你来了也。请家里坐。〔正末云〕小生特来相烦姨姨。〔贴旦云〕李玉壶。我便使人请姐姐去了。则是那老虔婆有些利害。他若知道呵。可怎了也。〔正末唱〕
　　【迎仙客】谢姨姨。肯怜才。则你是洛伽山救苦的观自在。问甚么撞着丧门。管甚么逢着吊客。怕甚么月值年灾。??死在莺花寨。
　　〔贴旦云〕玉壶。你不老。素兰又青春。你慌怎么那。道不的个有情谁怕来年期。〔正末唱〕
　　【红绣鞋】若瞒过那老虔婆赚离了门外。便是将俺那望夫石唤下山来。哎。你一个忒聪明肯做美的姨姨你自裁划。你道他风流刚二八。我俊雅未头白。姨姨则道波我则怕兀那青春不再来。
　　〔旦上云〕我约定了李玉壶在陈玉英妹子家相会。我须索走一遭去。〔做见科〕玉壶生则被你痛杀我也。〔做悲科〕〔正末云〕姐姐。似此间阻。怎生是好也。〔唱〕
　　【满庭芳】端详了艳色。春生杏脸。笑入莲腮。我本要秦楼夜访金钗客。我与你审问个明白。因甚上不插带犀梳凤钗。懒亲傍宝镜鸾台。为甚么云鬓松了金额。不由我转猜。端的为谁来。
　　〔旦云〕我为你剪了头发。我如今尘朦宝鉴。土暗银筝。官身都不去承应了。则被你闪杀我也。〔做悲科〕〔正末唱〕
　　【石榴花】你道是筝闲玉雁懒铺排。琴被暗尘埋。休道你那绿窗前针指不曾拈。便小生也土培了砚台。揪撇下诗才。你为我病恹恹搀过这裙儿带。我为你沈腰宽减尽了形骸。你怕咱问时休放解。告姨姨只借过那镜儿来。
　　〔做照科〕〔正末唱〕
　　【斗鹌鹑】你便似淡描来的洛浦神仙。我胜似泥塑来的投江太白。你可便休疑我的心肠。莫寻咱罪责。〔旦云〕你则这般撇的下我。可怎生便不上门来那。〔正末唱〕赤紧的十谒朱门九不开。可着我怎■〈百刂〉划。那老虔婆虎视着兰房。小生呵怎能勾龙归大海。
　　〔贴旦云〕姐姐。你休烦恼。少不的先忧后喜。苦尽甜来。烦恼他做甚么。〔正末云〕姨姨。休要大惊小怪的。则怕那虔婆听的。〔贴旦云〕你则这般怕他那。〔正末唱〕
　　【快活三】那虔婆恨不的竖起条金斗街。险化做楚阳台。将一朵并头莲生磕擦两分开。刀割断合欢带。
　　【鲍老儿】硬鼻凹寒森森扫下雪来。冷脸似冬凌块。夕斗毛齐眼睛向下排。则是个敲人脑的活妖怪。动不动神头鬼脸。投河逩井。拽巷逻街。张舌骗口。花言巧语。指皂为白。
　　〔卜儿引甚舍上云〕俺那妮子不在家。眼见的又在陈玉英家和那穷厮说话哩。甚舍。你跟着我寻他去如何。现关着这门。眼见的在这里。开门来。开门来。〔旦惊科云〕那虔婆来了也。可怎生是好。〔正末唱〕
　　【十二月】諕得他无颜落色。惊的他手脚难抬。姨姨也那里是先忧后喜。再没些苦尽甘来。〔旦云〕玉壶生。你怎是好。那虔婆来了也。〔正末唱〕那里怕逻惹着囊揣的这秀才。兀良我则怕生諕杀软弱的裙钗。
　　〔带云〕姨姨。〔唱〕
　　【尧民歌】俺可甚洛阳花酒一时来。也做场蒺莉沙上野花开。不能勾误随流水泛天台。则有分今宵无梦到阳台。哀哉。多应命里该。〔带云〕我怕怎么。〔唱〕便撞见何妨碍。
　　〔开门科〕〔甚舍云〕大姐。唱喏哩。〔卜儿云〕陈玉英。你是我紧邻。你窝藏着俺女孩儿在这里。兀那李玉壶。你也不识羞。兀那小妮子。好大胆也。我扳下牙。撞破脑。我和你告官去。〔正末云〕这虔婆好无礼也。〔唱〕
　　【上小楼】觑不的千般像态。十分叵耐。走将来摔碎瑶琴。击破菱花。拆散金钗。扳下颏。撞脑袋。自行残害。听不的他死声咷气恶叉白赖。
　　〔甚舍云〕这穷厮无礼。你虽然先在他家走。怎比的我有三十车羊绒潞紬。可知现世生苗哩。〔正末唱〕
　　【幺篇】恕生面咱双秀才。告回避波县宰。你也索典田卖地。弃子休妻。送米供柴。〔卜儿云〕我则见有钱的便留他。〔正末唱〕则你那本性也难移。山河易改。雄心犹在。但来的一个个不赊现钱便卖。
　　〔甚舍云〕我这般模样。一表人物。我又有钱。你怎生比的我。〔正末云〕也怪不着那虔婆看上你。〔唱〕
　　【耍孩儿】这厮他村则村到会做这等腤■〈月替〉态。你向那兔窝儿里呈言献策。遮莫你羊绒紬段有数十车。待禁的几场儿日炙风筛。准备着一条脊骨捱那黄桑棒。安排着八片天灵撞翠崖。则你那本钱儿光州买了滑州卖。但行处与村郎作伴。怎好共鸾凤和谐。
　　【四煞】则有分剔腾的泥球儿换了你眼睛。便休想欢喜的手帕儿兜着下颏。一弄儿打扮的实难赛。大信袋滴溜着三山骨。硬布衫拦截断十字街。〔甚舍云〕我是山西客人甚黑子便是。看我打扮比你全别。〔正末唱〕细端详语音儿是个山西客。带着个高一尺和顶子齐眉的毡帽。穿一对连底儿重十斤壮乳的麻鞋。
　　〔甚舍云〕你这等穷厮。我见有三十车羊绒潞紬哩。〔正末唱〕
　　【三煞】你虽有万贯财。争如俺七步才。两件儿那一件声名大。你那财常踏着那虎口去红尘中走。我这才但跳过龙门向金殿上排。你休要嘴儿尖舌儿快。这虔婆怕不口甜如蜜钵。他可敢心苦似黄蘗。
　　〔卜儿云〕兀那李玉壶。你这等穷身泼命。俺女孩儿守着你做甚么那。〔正末唱〕
　　【二煞】他饥寒守自然。我清贫甘分捱。他守我那紫罗襕白象简黄金带。我直着驷马车鼎沸这座莺花阵。我将着五花诰与他开除了那面烟月牌。常言道老实的终须在。我便是桑枢瓮牖。他也情愿的布袄荆钗。
　　〔卜儿云〕李玉壶。你又无钱。俺家里不留你便罢。被你搬调的我女孩儿和我不和。明有清官。我和你见官去来。〔陶伯常引张千上云〕下官陶伯常。新任嘉兴府太守。张千。摆开头踏。慢慢的行。〔卜叫科云〕冤屈也。〔陶伯常云〕张千。是甚么人叫冤屈。拏近前来。〔张千云〕犯人当面。〔陶伯常云〕兀那婆子。你告甚么人。〔认末科云〕这个不是我兄弟李玉壶。〔正末云〕兀的不是我哥哥陶伯常。〔陶伯常云〕张千。将一行人都与我拏的衙中去。休着少了一个。〔正末唱〕
　　【煞尾】惭愧也老虔婆业礶儿满。小杓倈死限该。〔甚舍云〕他敢打我多少。〔正末云〕也不打多。则为你倚仗财物。欺压平人。〔唱〕将你拷一百流逐三千里外。〔卜儿云〕他敢杀了我么。〔正末云〕则为你坑人财。陷人物。敲人脑。剥人皮。〔唱〕你落的个尸首完全大古里是彩。〔下〕
　　〔音释〕
　　伽音茄　划胡乖切　白巴埋切　色筛上声　客音楷　额崖去声　鼻平声　搀初衔切　责斋上声　■〈百刂〉音摆　凹汪卦切　逻音罗　叵音颇　摔音洒　颏音孩　咷音逃　腤音庵　■〈月替〉音簪　钵音拨　蘗音摆　拷音考
　　第四折
　　〔陶伯常引祗候上云〕小官陶伯常。自到京师。谢圣恩可怜。迁除嘉兴府太守之职。将李玉壶的万言长策。献与圣人。圣人大喜。就加李玉壶本府同知。共小官做着同僚。免其赴阙谢恩。即之任所。小官来到长街市上。见一簇人闹。不想正是李玉壶。恐外人观之不雅。我着祗候人都拏在衙中来了也。张千。将那一行人都与我拿上厅来。〔张千云〕理会的。一行人俱在。〔正末同卜儿旦甚舍上〕〔卜儿云〕今日见了官纔是一个明白。〔甚舍云〕我使了三十车羊绒潞紬。则这般罢了。〔正末唱〕
　　【双调新水令】这厮他不明白硬撞入武陵溪。量你个野蜂儿怎调和蜂蜜。颓气了惜花春起早。拽塌了爱月夜眠迟。强风情不晓事。呆厮谁着你将钱去买憔悴。
　　〔众见官科〕〔张千云〕当面。〔陶伯常云〕一行人都跪着。单则李玉壶请起。〔卜儿云〕爷爷。我是原告。他是被告。怎生教我跪着。放他起来。〔正末唱〕
　　【驻马听】老虔婆唱叫扬疾。更狠如剔髓挑觔索命鬼。见倈子撅天扑地。不弱如打家劫舍杀人贼。老虔婆坐儿不觉立儿饥。甚黑子东行不见西行利。没道理。全不怕咆哮两行公人立。
　　〔卜儿云〕爷爷可怜见。李玉壶先前和俺女孩儿作伴。后来我家里别留山西客人甚舍。他自没趣。走了出去反倒搬调的我娘儿两个不和。我因此来告他。缘何原告跪着。被告立着。岂有此理。〔陶伯常云〕这事当初曾有玉壶春图画来。明是你家女儿许配李玉壶了。你怎么又留了甚舍。〔正末云〕可知道来。〔唱〕
　　【水仙子】俺只道玉壶春打灭再休题。险做了运退雷轰荐福碑。元来素兰香也有逢春日。沉香串依然共素手携。翠珠囊似合浦重回。玉螳螂飞绕在兰丛内。白罗扇长如明月辉。怎肯教杜韦娘嫁了王魁。
　　〔陶伯常云〕兀那婆子。你听者。因他李玉壶献了万言长策。圣人就加他为本府同知。〔甚舍云〕我死也。〔卜儿云〕李玉壶。我道你不是个受穷的人。〔正末唱〕
　　【落梅风】从公道。依正理。怎做得倚官挟势。想李素兰剪断香云为甚的。也只是愿双双并谐比翼。
　　〔陶伯常云〕李素兰。我将你配与李玉壶为妻。你意下如何。〔旦云〕多谢相公。妾情愿从良改正。〔陶伯常云〕兄弟。小官将李素兰与你做夫人好么。〔正末云〕全仗仁兄主张。您兄弟不敢忘报。〔唱〕
　　【雁儿落】成就了碧桃间鸾凤栖。翠沼畔鸳鸯配。一任他绿阴中莺燕喧。锦坞内蜂蝶戏。
　　【得胜令】呀。这连理厚栽培。并蒂共葳蕤。今日个告别了烟花市。同归了锦绣闱。准备了佳期。合欢带常拴系。得遂了于飞。同心结莫摘离。
　　〔陶伯常云〕既然从良改正。着礼案上除了名字。将素兰配与玉壶为夫人。〔甚舍云〕爷爷。这成不的。他也姓李。那也姓李。同姓不可为婚。〔旦云〕相公。妾身本姓张。自幼年过房与他做义女来。我如今要出姓改正。有何不可。〔陶伯常云〕是实么。〔卜儿云〕嗨。俺那忤逆种不认我了。教我怎好赖得。实是我过房的女孩儿。他本姓张。〔陶伯常云〕李玉壶兄弟。你将白银百两。给与这婆子做恩养礼钱。兀那甚黑子。倚仗财物。夺人妻妾。罪该不应。杖断四十。抢出衙门去。李玉壶今为本府同知。将五花官诰。与张素兰做夫人。你两个望阙谢了恩者。〔末旦谢恩科〕〔正末唱〕
　　【沽美酒】多谢你大恩人做主持。这本性不难移。也只为莺花寨声名非是美。情愿做从良正妻。结婚姻要成对。
　　【太平令】请受了五花诰身荣显贵。七香车表正容仪。玉壶子元称国器。这素兰女堪为佳配。从今后足衣。足食。所事儿足意。呀。不枉了天地间人生一世。
　　〔陶伯常云〕李玉壶你听者。〔词云〕则为你万言策转奏明光。封官爵佐理黄堂。不枉了十年窗下。今日得紫绶金章。素兰女婚姻注定。改本姓准许从良。老虔婆给银百两。甚黑子断遣还乡。从此后夫荣妻贵。永团圆地久天长。
　　〔音释〕
　　蜜忙闭切　疾精妻切　髓桑嘴切　撅与掘同　贼则平声　咆音袍　哮希交切　行霞浪切　立音利　轰音烘　的音底　翼银计切　葳音威　甤儿追切　系音计　摘斋上声　忤音五　足臧取切　食绳知切
　　题目　甚黑子花柳鸣珂巷　
　　正名　李素兰风月玉壶春
　　李素兰风月玉壶春杂剧终

《元曲选》　散家财天赐老生儿杂剧　（明）臧晋叔 编
　　散家财天赐老生儿杂剧　　（元）武汉臣 撰
　　●散家财天赐老生儿杂剧
 
　　楔子 
　　　〔音释〕 
　　第一折 
　　　〔音释〕 
　　第二折 
　　　〔音释〕 
　　第三折 
　　　〔音释〕 
　　第四折 
　　　〔音释〕 
　　题目　指绝地苦劝糟糠妇　正名　散家财天赐老生儿 
　　楔子
　　〔正末扮刘从善同净卜儿丑张郎旦儿冲末引孙搽旦小梅上〕〔正末云〕老夫东平府人氏。姓刘名从善。年六十岁。婆婆李氏。年五十八岁。女孩儿引张。年二十七岁。女壻张郎。年三十岁。老夫有一兄弟是刘从道。所生一子。小名引孙。〔叹科云〕这孙儿好是命毒也。我那兄弟早年间亡化过了。有兄弟媳妇儿宁氏。是蔡州人。为这妯娌两个不和。我那兄弟媳妇儿要领着孩儿。到他那爷娘家里守服去了。一来依仗着他爷娘家。二来与人家缝破补绽。洗衣刮裳。觅的些东西来与这孩儿做学课钱。随后不想兄弟媳妇儿可也亡化过了。单留下这孩儿。那老爷老娘家亲眷每说道。你那孩儿则管在这里住怎么。东平府不有你的伯父。谁不知道个刘员外。你不到那里寻去怎么。那里众亲眷每与了孩儿些盘缠。这孩儿背着他那母亲的骨殖。来到东平府。寻见老夫。老夫用了些小钱物和兄弟一搭里葬埋了。孩儿如今二十五岁也。嗨。我这婆婆。想着和他那娘两个不和。见了这孩儿也轻呵便是骂。重呵便是打。可这般见不的我个侄儿。〔卜儿云〕我那里见不的他来。〔正末云〕不要闹。我则是那么道。休着街坊人家笑话。引孙。你是个精细的人。何消我一一尽言。眼见的我家里难住。庄儿头有两间草房。绰扫一间。教几个村童。养赡你那身子去罢。〔卜儿云〕那两间草房要留着圈驴哩。不要动俺的。〔正末云〕你养活着那驴子做甚么。〔卜儿云〕那驴子我养活着他。与我耕田耙垄。与我碾麦子拽磨。驼粮食驼草。还与我骑坐。可不要养活着哩。这厮则与他一间。〔正末云〕你听波。一间也罢。张郎。将二百两钞来与引孙。〔张郎云〕理会的。〔卜儿云〕我欠他的来。不与他二百两。我则与他一百两。〔正末云〕依着你。则与他一百两罢。〔张郎云〕是。将一百两钞来。他又不识数儿。我落下他二十贯。引孙。你那穷弟子孩儿。一世不能勾长俊的。与你噇脓捣血将去。〔正末云〕引孙。与你这一百两钞。你少使俭用些。孩儿也你着志者。〔引孙做接钞出门科云〕谢了伯父伯娘。姐姐姐夫。出的这门来。我那伯伯与我二百两钞。我那伯娘当住。则与我一百两钞。着我那姐夫张郎与我。他从来有些掐尖落钞。我数一数。六十两七十两八十两。则八十两钞。我再回去与伯父说咱。〔做见正末科〕〔卜儿云〕你敢不要么。若不要便拏来还我罢。〔引孙云〕我要问伯父与引孙多少钞来。〔正末云〕与你一百两钞。〔引孙云〕这里则八十两。〔正末云〕张郎。我着你与引孙一百两钞。你怎生则与他八十两。那二十两使了你的。〔张郎云〕父亲。是一百两。〔引孙云〕姐夫。兀的钞你数。〔张郎云〕将来我数。七十两。八十两。〔做袖里摔科云〕兀的不是钞。是你掉下二十两了。〔引孙云〕是你袖儿里摔出来的。伯伯伯娘。引孙冻饿杀。再也不到你门上来了。姐姐姐夫。引孙多多定害。出的这门来。引孙也。我那伯伯为着我父亲面上肯看觑我。我那伯娘眼里见不的我。见了我不是打便是骂。则向他女壻张郎。他强杀者波则姓张。我便歹杀者波我姓刘。是刘家的子孙阿。引孙也。怨人怎么。则叹我的命运。〔诗云〕仰面空长叹。低首泪双垂。富贵他人聚。今日个贫寒亲子离。〔下〕〔正末云〕引孙去了也。老夫待将我这家私停停的分开。与我这女儿和这侄儿。老夫心中暗想。俺这男子汉到八八六十四。妇人七七四十九。乃是尽数。老夫止有四年的限也。不想小梅这妮子。年二十岁。婆婆为他精细。着他近身扶侍老夫。如今腹怀有孕。未知是个女儿小厮儿。则怕久后为这几文业钱。着孩儿日后生了别心。就今日我着几句言语。压伏这孩儿每咱。张郎。〔卜儿云〕去了侄儿。如今想要寻着女壻哩。〔正末云〕你知道我说什么。〔卜儿云〕你待说什么。〔正末云〕张郎。你是我家女壻。只今十年满了也。俺两口儿偌大年纪。房下别无所出。孩儿。你怎忍撇俺去了。今日为始。则在我家里住。〔卜儿云〕孩儿谢了父亲者。〔正末云〕你看他便欢喜也。张郎。将俺那远年近岁欠少我钱钞的文书。都与我搬运将出来。算一算是多少。〔张郎云〕兀的不是文书。我都搬出来了。〔正末云〕小梅。点个灯来。〔小梅云〕兀的是灯。〔正末云〕都与我烧毁了者。〔张郎做抢科〕〔正末云〕呀呀呀。不怕烧了手。去那火里挝这文书那。孩儿也。这钱直恁般中使。〔卜儿云〕老的也。想着你幼年时南头里贩贵。北头里贩贱。乘船骑马。渡江泛海。做买做卖。挣下许来大家私。放钱举债。与人家钱钞的文书。怎的也不通个商量。就一把火都烧毁了。〔正末云〕量这些文书。打甚么不紧。想咱的家私不有十万贯那。〔卜儿云〕十万贯则有多哩。〔正末云〕从今为始。将这十万贯家私。姐夫姐姐两口儿分取一半。将这一半与婆婆收者。〔卜儿云〕两个孩儿谢了你父亲者。〔张郎云〕谢了父亲。〔正末云〕你看他便欢喜也。婆婆。将这一半家私且收留。起那东平府里。那个不说刘员外那老子空有钱呵割舍不的。他是个看钱奴。婆婆。将这一半家私和那一辈老相识朋友每也闲快活几年咱。〔卜儿云〕老的。你说的是。说的是。〔正末云〕婆婆。我待要庄儿头住几日去咱。〔卜儿云〕便着下次小的每鞁马。送老的往庄儿上去。家中一应大小事务。你休管。有我哩。你则管放心的去。〔正末云〕婆婆。我有句话敢说么。〔卜儿云〕老的也。你有甚么话。但说不妨。〔正末云〕我则专等婆婆报个喜信。婆婆。小梅这妮子有个比喻。你可知道么。〔卜儿云〕你说。你说。有个甚的比喻。〔正末云〕婆婆。小梅这妮子他似那借瓮儿酿酒。〔卜儿云〕如何是借瓮儿酿酒。〔正末云〕别人家的瓮儿借将的来家做酒。只等酒熟了时。可把那瓮儿送还与他本主去。婆婆。这妮子如今不腹怀有孕也。明日小梅或儿或女得一个。则是你的。那其间将这妮子要呵不要呵。或是典或是卖。也只由的你。〔卜儿云〕你也说的是。〔正末云〕婆婆。〔卜儿云〕老的。你又怎么。〔正末云〕婆婆。小梅这妮子从来有些奴唇婢舌的。怕不恼着婆婆。看老夫的面。应当打时节则骂几句罢。〔卜儿云〕只古里聒絮。我知道了也。〔正末云〕婆婆。小梅这妮子。老夫恰纔不道来。有甚的恼着你。应骂时节。你也则自处分咱。〔卜儿云〕老的。你则放心的去。我说知道了也。〔正末云〕婆婆。〔卜儿云〕老的。莫不又是小梅么。〔正末云〕婆婆。你觑你觑。〔卜儿云〕老的。你恰纔将远年近岁欠少咱钱债的文书都烧毁了。你可主着何意。〔正末云〕婆婆。你不知道。老夫心下自有个主意也呵。〔唱〕
　　【仙吕赏花时】我为甚将二百锭征人的文契烧。也只要将我这六十载无儿冤业消。〔带云〕婆婆。我可似个什么那。〔唱〕我似那老树上今日个长出些笋根苗。〔带云〕婆婆。小梅这妮子呵。〔唱〕你心中可便不错。〔云〕婆婆。小梅这妮子。他可似什么。那如同那生菜儿一般。他只要新水儿洒者波。婆婆。〔唱〕你是必休将兀那热汤浇。〔下〕
　　〔卜儿云〕我知道了也。孩儿每。看头口儿送你父亲庄儿上去来。〔同下〕
　　〔音释〕
　　妯音逐　娌音里　赡伤欠切　碾女翦切　噇音床　捣音祷　掐音恰　掉音吊　摔音洒　挝庄瓜切　斋上声　鞁音备　酿仰去声　错音草
　　第一折
　　〔张郎同旦儿上云〕欢喜未尽。烦恼到来。自家张郎的便是。这个是我浑家引张。我当日与这刘员外家做女壻。可是为何。都则为这老的他有那泼天也似家私。寸男尺女皆无。所以上与他家做女壻。我满意的则是图他这家私。不想老的近日间着这小梅近身扶侍。如今这小梅腹怀有孕。我想来若是得个女儿也。则分的他一半儿家私。若是得一个小厮儿。我两只手交付与他那家私。我不干生受了一场。〔旦儿云〕张郎。你这几日眉头不展。可是为何。〔张郎云〕大嫂你不知。我老实说。我当日与你家做女壻。为你父亲无儿。久以后这家缘家计都是我的。如今老的将这小梅姨姨收在身边。如今腹怀有孕。若是得一个女儿。则分的他一半儿家私。若得个小厮儿。我双手儿都交付与他。我不干生受了。我因此上烦恼。〔旦儿云〕张郎。比及你有心呵。我也有心多时了。我先将小梅所算了何如。〔张郎云〕你那里是我的媳妇。你是我的亲娘。你可怎么说。〔旦儿云〕俺先与妳妳说。则说小梅配绒线去。怀空走了也。〔张郎云〕此计太妙。〔旦儿云〕我就和你对妳妳说去来。妳妳。〔卜儿上云〕孩儿。你唤我做什么。〔旦儿云〕妳妳。小梅又不曾打他。又不曾骂他。今早配绒线去。怀空走了也。〔卜儿云〕嗨。你两个也省的。俺老的偌大年纪。见有这些儿望头。欢喜不尽。在庄儿上专等报喜哩。怎么有这般的事。莫不是你两个做下来的那。〔旦儿云〕小梅今日绝早自家走了。干我们两个甚的事。〔卜儿云〕既然小梅走了。小的每辆起车儿来。你两个跟着我直到庄儿上报知老的去来。〔同下〕〔正末领丑兴儿上云〕老夫自从到于庄儿上住。则专等婆婆报一个喜信。我想人生在世。凡事不可过分。到这年纪上身多有还报。则我那幼年间做经商买卖。早起晚眠。吃辛受苦。也不知瞒心昧己。使心用幸。做下了许多寃业。到底来是如何也呵。〔唱〕
　　【仙吕点绛唇】将本求财。在家出外。诸般儿快。拥并也似钱来。到底个还不彻寃家债。
　　〔云〕那一日婆婆人情去了。小梅这妮子忽的走到面前道。爹爹。小梅有句话。可是敢说么。老夫便道有什么话你说波。他道小梅有半年身孕。老夫便道。小鬼头休胡说。婆婆听得呵枉打死你。他道您孩儿不敢说谎。老夫道是真个么。他道是真个。我便教人请稳婆去。〔唱〕
　　【混江龙】请来凭脉。〔云〕一投的凭罢那脉也。婆婆道。老的你索与我换上盖咱。老夫便道。你与我说了。我与你。他便道。老儿你贺喜者。〔唱〕他道小梅行必定是个厮儿胎。不由我不频频的加额。落可便暗暗的伤怀。但得一个生忿子拽布披麻扶灵柩。索强似那孝顺女罗裙包土筑坟台。往常我瞒心昧己信口胡闹。把神佛毁谤。将侩道抢白。因此上折乏的儿孙缺少。现如今我筋力全衰。人说着便去人唤着忙来。看经要灭罪。舍钞要消灾。我急煎煎去把那稳婆和老娘寻。恨不得曲躬躬将他土块的这砖头来拜。〔带云〕我想儿孙的福分。非同小可也。〔唱〕使不着人强马壮。端的是鬼使神差。
　　〔云〕兴儿。昨日使你城里去来。听的我那一辈儿老相识朋友每说我些什么来。〔兴儿云〕爹。我昨日城城里买油去。见一辈老的每说来。若得个女儿便罢。得一个小厮儿呵。他每待将你骑着头口着草棍打着你游街。还待着你做一个大大的庆喜筵席哩。〔正末云〕兴儿。你休说谎。〔兴儿云〕孩儿不敢说谎。〔正末云〕哎。那老的每则不说出来。他敢是做出来也。〔唱〕
　　【油葫芦】有那等守护贤良老秀才。他说的来狠利害。〔云〕他每都是刘从善那老子空有钱。则恁般割舍不的使。若是个女儿呵罢论。若是个小厮儿呵。耻辱那老子一场。〔唱〕他待将这老头儿监押去游街。〔带云〕小梅。你若真个得个儿呵。〔唱〕我情愿谢神天便把那香花赛。请亲邻便把猪羊宰。遮莫他将蹇卫迎。草棍捱。但得他不骂我做绝户的刘员外。只我也情愿湿肉伴干柴。
　　【天下乐】我可便得一个残疾的小厮儿来。问甚么兴也波衰。总是那天数该。〔云〕天那。倘是我小梅这妮子分娩了。你觑这早晚多早晚也。莫不是小厮儿生得毒么。〔唱〕则他那时辰儿问甚么好共歹。我但得把他摇车儿上缚。便把我去墓子里面埋。我便做一个鬼魂儿可便也快哉。
　　〔云〕兴儿。〔兴儿云〕爹。你叫我怎么。〔正末云〕你门首觑者。看有什么人来。〔卜儿同旦儿张郎上云〕可早来到也。兴儿。你报与老爹知道。说我来看他哩。〔兴儿云〕爹。有妳妳在门首哩。〔正末云〕婆婆来了也。兴儿。杀下羊者。请请请。〔兴儿云〕您孩儿知道。妳妳。爹有请哩。〔卜儿云〕孩儿。您在门首。我先过去。见了老的。你着我说什么。〔做见科云〕老的。你在这庄儿上好将息。倒大来耳根清静也。〔正末云〕婆婆请坐。喜波喜波。得了个小厮儿么。〔卜儿云〕是好个小厮儿。〔正末云〕婆婆。那小梅当真得了个甚么。〔卜儿云〕我说便说。你则休烦恼。〔正末云〕你说。我不烦恼。〔卜儿云〕自从老的往庄儿上来了。俺一家儿看着老的面皮上。都尽让小梅。又不曾打他。又不曾骂他。今日大清早起来。推配绒线去。怀空走了也。〔正末云〕走了也。你便諕杀老夫也。好谎波你说与咱同喜咱。〔卜儿云〕我不说谎。怕你不信呵。姐姐也在门首哩。〔正末云〕姐姐也来了。请过姐姐来。〔兴儿云〕姐姐。爹有请。〔旦儿云〕张郎。你且在门首。我先过去。〔做见科〕〔正末云〕姐姐喜波喜波。得了个兄弟么。是必抬举你那兄弟儿咱。〔旦儿云〕父亲。甚么兄弟。〔正末云〕小梅得了的。他打什么不紧。我则是觑着姐姐哩。〔旦儿云〕小梅又不曾打他。又不曾骂他。跟着人逃走去了。〔正末云〕他走了。您娘儿每一家儿说便说。怕做甚么。我知道这是我婆婆的见识。引张到那里见你爹时节。则说道是走了。他若说道是得了个小厮儿呵。那老子偌大年纪。则怕把那老子欢喜杀了。这个是婆婆使的见识。〔卜儿云〕小梅委实是走了也。〔正末云〕姐姐。你敢说谎哩。量他打甚么不紧。我则觑着姐姐姐夫哩。〔旦儿云〕父亲不信呵。有张郎在门首。〔正末云〕女壻也来了。您娘儿两个我根前说谎。兴儿。快请过姐夫来。〔兴儿云〕姐夫。爹请你哩。〔张郎做见正末云〕父亲好将息。倒宜出外。〔正末云〕姐夫。喜波喜波。你郎舅每厮守着好抬举照觑咱。〔张郎云〕甚么郎舅子那。〔正末云〕小梅得了的。〔张郎云〕甚么小梅。又不曾打他。又不曾骂他。怀空害慌。跟着人走了。〔正末云〕噤声。他怎么走了。〔卜儿云〕说道走了就走了。那个哄你。走了一个小妮子。打甚么不紧。〔正末唱〕
　　【那咤令】哎。你是个主家的。〔云〕偌大年纪。亏你不害那脸羞。〔卜儿云〕我又不曾放屁。我怎么脸羞。〔正末唱〕你兴心儿妬色。你是个做女的。〔云〕不学些三从四德。俺一家儿簇捧着你为甚么来。〔唱〕你从心儿的放乖更着你个为壻的。〔云〕万贯家缘都在你手里。你在那钱眼里面坐的。兀自不足哩。〔唱〕你贪心儿爱财。〔做哭云〕痛杀老夫也。〔卜儿笑科云〕呸。我又不曾捻杀他。又不曾掐杀他。他惶恐自害羞走了。你张开着口哭些甚么。〔正末唱〕怎着我空指望。空宁耐。落得这苦尽甘来。
　　【鹊踏枝】你可便道他歪。不思量我年迈。〔卜儿云〕说道走了个只身的小妮子。打甚么不紧。则管里絮絮聒聒的。〔正末唱〕他可便虽则只身。那里也是那重胎。〔带云〕张郎。〔唱〕则被你坏了我也当家的这娇客。〔云〕我原来错怨了人也。都不干你事。〔唱〕天那则被你便送了我也转世的浮财。
　　〔卜儿云〕他走也走了。你要呵我别替你娶一个。〔正末云〕噤声。怎生对着孩儿每说出这等话来。〔唱〕
　　【寄生草】你不将我人也似觑倒着我谜也似猜。〔带云〕你听。我说与你。〔唱〕道不的二十上有志呵人都爱。三十上有命呵人还待。到的这四十上无子呵可便人不拜。我想着那未分男女的腹中胎。〔卜儿云〕我只拣那年纪小生得好的。替你再娶一个。你也还养得出哩。〔正末唱〕谁问你那不施脂粉天然态。
　　〔云〕张郎。你到家便将那好钞拣下一二千锭者。〔卜儿云〕敢是你那里看上了一个。你待取来做小老婆也。〔正末云〕我是娶一个也由的我那。〔卜儿云〕休道你娶一个。便娶十个。我是大。他也则索扶侍我。〔正末云〕为什么扶侍你。〔卜儿云〕怎么不扶侍我。〔正末云〕你不曾与俺刘家立下嗣来。〔卜儿云〕休道立下寺。我连三门都与你盖了。〔正末云〕张郎。你去四门头出下帖子。但是有等贫难的人。明日绝早到开元寺内。我散钱去也。天那。刘从善今日悔过了也。〔唱〕
　　【后庭花】则为我做家呵忒分外。今日着我无儿呵绝后代。可不这悭悋呵招灾祸。若是肯慈悲呵也不到的生患害。〔云〕张郎。你快去。与我出帖子者。〔张郎云〕您孩儿知道。〔正末唱〕我如今只待要舍浮财。遍着那村城里外。都教他每请钞来。缺食的买米柴。少衣的截些绢帛。把饥寒早撇开。免忧愁尽自在。
　　〔卜儿云〕元来你要舍财布施。你不舍呵。也无人怪你。舍了财可便有谁人知重你也。〔正末云〕你那里知道。我散了这几文钱呵。那贫难无倚的人呵。〔唱〕
　　【青哥儿】他敢把咱来烧香烧香礼拜。恰便似祖先祖先看待。〔卜儿云〕你便这般救苦怜贫。舍财布施。做下功德。只是年纪高大。也没多几时在世。有那一个知道你的。〔正末云〕婆婆。你道他每不知道我么。〔唱〕你道我日暮桑榆事可哀。将我死后尸骸。向古道悬崖。浅葬深埋。松柏多栽。则恐怕后人不解。垒座砖台。镌面碑牌。写的明白。等过往人来觑了伤怀。都道是开元寺散家财的这刘员外。
　　〔卜儿云〕老的。我便依着你。且回家里去来。〔正末云〕婆婆。咱家去罢。〔唱〕
　　【赚煞尾】我在这城中住六十年。做富汉三十载。无倒断则是营生的计策。今日个眼睁睁都与了补代。那里也是我的运拙时乖。〔带云〕婆婆。〔唱〕我这里自裁划。也不索垒七波追斋。则那两件事敢消磨了我这半世的灾。我也再不去图私利狠心的放解。我也再不去惹官司瞒心儿举债。〔云〕这两桩儿咱都不做了。难道天是没眼的。〔唱〕可敢也一天好事奔人来。〔同众下〕
　　〔音释〕
　　辆音亮　白巴埋切　娩音免　捻音聂　掐音恰　谜迷去声　帛巴埋切　镌兹宣切　策铺买切　划胡乖切
　　第二折
　　〔张郎上云〕自家张郎便是。父亲的言语。着我收拾下钱钞。在这开元寺内散钱。大乞儿一贯。小乞儿五百文。那钱钞都准备下了也。请父亲母亲散钱去来。〔正末同卜儿旦儿上云〕张郎。将着那钱钞只等贫难的人来。与我都散到者。钱也则被你送了老夫也呵。〔唱〕
　　【正宫端正好】则被你引的我来半生忙。十年闹。无明夜攘攘劳劳。则我这快心儿如意随身的宝。哎钱也我为你呵恨不的便盖一座家这通行庙。
　　【滚绣球】我那其间正年小。为本少。我便恨不的问别人强要。■〈扌弃〉着个仗剑提刀。〔卜儿云〕咱人父南子北。抛家失业。也则为这几文钱。〔正末唱〕哎钱也我为你呵也曾痛杀杀将俺父母来离。也曾急煎煎将俺那妻子来抛。〔卜儿云〕老的也。你走苏杭两广。都为这钱。恨不的你死我活也非是容易挣下来的。〔正末唱〕哎钱也我为你呵那搭儿里不到。几曾惮半点勤劳。遮莫他虎啸风崒律律的高山直走上三千遍。那龙喷浪翻滚滚的长江也经过有二百遭。我提起来魄散魂消。
　　〔云〕张郎。收拾下香卓儿者。〔张郎云〕理会的。〔正末云〕婆婆。随我一处拈香去来。〔卜儿云〕今日老的为没儿女。不昧神天。回心忏罪。我随你去。我随你去。〔正末云〕刘从善为人一世。做买卖上多有亏心差错处。我今日舍散家财。毁烧文契。改过迁善。愿神天可表。〔唱〕
　　【倘秀才】那其间我正贫困里可便夺的一个富豪。今日个上户也可怎么却无了下稍。也是我幼年间的亏心今日老来报。〔带云〕哎钱也。我为你呵。〔唱〕也曾昧着心说咒誓。今日个睁着眼犯天曹。孜孜的窨约。
　　〔卜儿云〕可是你那做买卖使心用幸拆乏的。你怎么则埋怨我那。〔正末唱〕
　　【呆骨朵】则俺这做经商的一个个非为不道。那些儿善与人交。都是我好贿贪财。今日个折乏的我来除根也那翦草。我今日个散钱波把穷民来济。悔罪波将神灵来告。则待要问天公赎买一个儿。〔卜儿云〕我明日再别替你娶一个罢。有你也不愁无儿。〔正末唱〕也等我养小来防备老。
　　〔净大都子领刘九儿小都子上云〕刘九儿。开元寺里散钱哩。咱去那里请钞去来。有这个小孩儿。把他另做一户。得的这一分儿钱。俺两个分了。买酒吃。官人也。叫化些儿。〔张郎云〕这个小的是一户也是两家儿的。〔大都子云〕这小的另是一户。〔张郎云〕也与他五百文。〔大都子分钞科云〕刘九儿。把这钞分了。咱两个买酒吃去来。〔刘九儿云〕这孩儿是我的。你怎生分我的钱。你学我有儿么。〔大都子云〕穷弟子孩儿。我和你说定的。你怎生都要了。你便是有儿的。〔做闹科〕〔正末云〕张郎。门首为什么闹。〔张郎云〕父亲。穷厮每争钱哩。〔正末云〕孩儿也。这钱则不那穷的每争。便这富的每也争。待老夫亲自问他。您每且休闹者。〔唱〕
　　【脱布衫】今日个散钱呵您不合闲焦。看我面也合道是躭饶。他主着意和人硬挺。便睁着眼大呼小叫。
　　〔刘九儿云〕哎。你个绝户的穷民。你怎敢放刁也。〔张郎云〕这穷弟子孩儿。噤声。〔正末唱〕
　　【小梁州】他骂一声绝户的穷民怎敢放刁。则一句道的我便肉战也身摇。〔做悲科云〕兀的不痛杀我也。〔唱〕我伤心有似热油浇。他那里忙陪笑。敢这厮笑里暗藏刀。
　　〔大都子云〕老的也。他父亲请了一分钞。他孩儿又要哩。〔正末唱〕
　　【幺篇】元来是父亲行请过了孩儿又要。您怎么不寻思枉物难消。〔刘九儿云〕从小里惯了孩儿也。〔正末唱〕你从小里也该把这孩儿教。怎生由他恁撒拗。道不的家富小儿骄。
　　〔小都子云〕爹爹。你肚里饥么。〔刘九儿云〕我肚里可知饥哩。〔小都子云〕你吃了饭再来。〔刘九儿云〕孩儿说的是。咱们吃饭去来。〔同下〕〔刘引孙上云〕自家刘引孙的便是。自从我那伯娘把我赶将出来。与了我一百两钞做盘缠。都使的无了也。如今在这破瓦窑中居住。每日家烧地眠。炙地卧。吃了那早起的。无那晚夕的。听知我那伯伯伯娘在这开元寺里散钱。大乞儿一贯。小乞儿五百文。各白世人。尚然散与他钱。我是他一个亲侄儿。我若到那里。怎么不与我些钱钞。我去便去。则怕撞着那姐夫。他见了我呵。必然要受他一场呕气。如今也顾不得了。可早来到寺门首也。〔做见张郎科云〕天那。你看我那命波。肯分的我那姐夫正在门首。可怎么好。我只得把这羞脸儿揣在怀里。没奈何且叫他一声姐夫。姐夫。〔张郎云〕那里这么一阵穷气。我道是谁。原来是引孙这个穷弟子孩儿。你来做什么。〔引孙云〕穷便穷。甚么穷气。姐夫。我来这里叫化些儿。〔张郎云〕钱都散完了。没得与你。你快去。〔正末云〕是谁在门首。〔张郎云〕是引孙。〔卜儿云〕他来做什么。〔张郎云〕他来叫化些钱哩。〔卜儿云〕他也要来叫化。偏没得与他。〔正末云〕婆婆。和那叫化的争什么。〔卜儿云〕老的也。如今放着这些钱钞。那穷弟子孩儿看见都要将起来。怎么得许多散与他。〔卜儿做藏钞科〕〔正末云〕婆婆。你且着他过来。引孙。你到这里来怎的。〔引孙云〕听知的伯伯伯娘在这里散钱。您孩儿特来借些使用。〔正末云〕婆婆。不问多少。借些与他去。〔卜儿云〕引孙。你要借钱。我问你要三个人。要一个保人。要一个见人。要一个立文书人。有这三个人。便借与你钱。无这三个人。便不借与你钱。〔正末云〕哎。自家孩儿。可要甚么文书。〔卜儿云〕他猛地里急病死了。可着谁还我这钱。〔张郎云〕母亲。正是这等说。〔正末云〕呸。丑贼生。干你甚事。〔卜儿云〕呸。则怕死了你那长俊的侄儿。〔正末指张郎科云〕婆婆。我问你。这个是谁的。〔卜儿云〕是俺的。〔正末云〕这个呢。〔卜儿云〕这个是你的。山核桃差着一槅儿哩。〔正末云〕这是我的个亲侄儿。有不是呵。我要打便打。要骂便骂。都不干你事。〔卜儿云〕住住住。你也休闹。请你个太公家教咱。〔正末云〕引孙。〔引孙云〕您孩儿有。〔卜儿云〕哎哟。要打便打。什么引孙引孙。拏些土儿来怕惊了他■〈悤页〉子〔正末云〕你看我待打杀他者波。〔卜儿云〕谁着你打死人来那。〔正末云〕似这般炒闹。如之奈何。将那十三把钥匙来。〔卜儿云〕老的也。十三把钥匙都在这里。则要分付的有下落者。〔正末云〕引孙。你见么。〔引孙云〕您孩儿见。〔正末云〕女儿女婿近前。您两口儿收了这钥匙。掌把了这家私者〔卜儿云〕孩儿谢了你父亲者〔正末云〕你看他可便欢喜也。〔张郎云〕多谢了父亲。引孙。你打睃着。十三把钥匙都在我手里也。与你这把钥匙。着你吃不了。〔引孙云〕是那门上的。〔张郎云〕是东厕门上的。〔正末做悲科云〕儿也。我前者把与了你些钱钞。都那里去了。〔引孙云〕您孩儿定害的朋友多了。拿这钱钞去。都待了相识朋友也。〔卜儿云〕你这个穷弟子孩儿。也有相识朋友。〔正末云〕孩儿也。还未到你那待朋友处哩。〔唱〕
　　【倘秀才】你有钱时待朋友每日家花花草草。你今日无钱也。〔带云〕索央亲眷每呵。爹爹妳妳。有盘缠与些儿波。〔唱〕便这般烦烦也那恼恼。〔带云〕哎儿也。〔唱〕也是你贫不忧愁富不骄。则待经商寻些资本。则不如依本分教些村学。那的也便了。
　　〔引孙云〕您孩儿一径的来问伯伯伯娘。借些本钱做些买卖。〔正末云〕引孙孩儿也。则不如读书好。〔引孙云〕伯伯。则不如做买卖。〔正末云〕引孙孩儿也。则不如读书好。〔引孙云〕伯伯。则不如做买卖好。〔正末唱〕
　　【滚绣球】我道那读书的志气豪。为商的度量小。则这是各人的所好。你便苦志争似那勤学。为商的小钱番做大钱。读书的把白衣换做紫袍。则这的将来量较。可不做官的比那做客的妆幺。有一日功名成就人争羡。〔云〕头上打一轮皁盖。马前列两行朱衣。〔唱〕抵多少买卖归来汗未消。便见的个低高。
　　〔云〕张郎。辆起车儿。着婆婆和姐姐先回去。我随后便到也。〔张郎云〕我将这车儿辆起者。〔正末云〕婆婆。你和引张先行。引孙这厮不学好。老夫还要处分他哩。〔卜儿云〕老的。你慢来。我先回家去也。〔卜儿做虚下科〕〔正末云〕儿也。我则觑着你哩。〔引孙云〕伯伯。您孩儿知道。〔正末做哭科云〕哎哟。苦痛杀我也。〔卜儿上云〕老的也。你做甚么哩。兀的不啼哭那。〔正末云〕我几曾啼哭来。〔卜儿云〕你眼里不有泪来那。〔正末云〕婆婆。我偌天年纪。怎没些儿冷泪。〔卜儿云〕你这证候好来的疾也。〔正末云〕引孙。靴靿里有两锭钞。你自家取了去。引孙。勤勤的到坟头上看去。多无一二年。我着你做一个大大的财主。〔引孙云〕您孩儿知道。〔正末唱〕
　　【煞尾】在生呵奉养父母何须道。死后呵祭奠那先灵你索去学。缺少儿孙我无靠。拜扫坟茔是你的孝。他处求人沽酒浇。乡内寻钱买纸烧。一日坟头与我走一遭。一句良言说与你听着。你若是执性愚顽不从我教。引孙也我着你淡饭黄虀一直饿到你老。〔下〕
　　〔卜儿云〕穷短命。穷丑生。穷弟子孩儿。你在这里做什么。早早的死了。现报了我的眼里。再上我门来。拷下你那下半截来。兀的不被你气死我也。老的。你也等我一等么。〔同下〕〔引孙云〕伯娘去了。你看我那伯伯。推打我与了我两锭钞。将到我那破瓦窑里。也好做几日盘缠。天也。兀的不穷杀引孙也。〔下〕
　　〔音释〕
　　崒昨律切　忏搀去声　窨音荫　约音杳　贿音诲　拗音要　槅音革　■〈悤页〉音信　厕音次　学奚交切　靿音要　着池烧切　虀祭平声
　　第三折
　　〔张郎同旦儿上诗云〕人生虽是命安排。也要机谋会使乖。假饶不做欺心事。谁把钱财送我来。自家张郎的便是。自从父亲将家私都与了我掌把。兀的不欢喜杀我也。时遇清明节令。寒食一百五。家家上坟祭祖。我将着这春盛担子。红干腊肉。同着社长上坟去来。〔社长上云〕自家社长是也。今日清明节令。张郎请我去上坟。张郎。我和你上坟去。〔张郎云〕浑家。每年家先上你刘家的坟。今年先上俺张家的坟罢。〔旦儿云〕张郎。先上俺家的坟。〔社长云〕大嫂。你差了也。你便姓刘。你丈夫不姓刘。你先上张家的坟。纔是个礼。〔张郎云〕浑家。你嫁了我。百年之后。葬在俺张家坟里。还先上俺张家坟去。〔旦儿云〕依着你。先上张家坟去来。〔同下〕〔引孙上云〕自家刘引孙。从那日伯伯与了我两锭钞。在这破瓦窑中都盘缠了也。今日清明节令。大家儿小家儿都去上坟拜扫。我伯伯说道。引孙。勤勤的祖坟上去。多无一二年。着你做个大大的财主。莫非我那伯伯有银子埋在坟上那。我想祖坟是我祖上。连我父亲母亲也葬在那里。难道伯伯说。我便上坟。伯伯不说。我便不上坟。引孙我虽贫。是一个读书的人。怎肯差了这个道理。我往纸马铺门首唱了个肥喏。讨了这些纸钱。酒店门首又讨了这半瓶儿酒。食店里又讨了一个馒头。我则不忘了伯伯的言语。引孙如今在邻舍家借了这一把儿铁锹。到祖坟上去浇奠一浇奠。烈些纸儿。添些土儿。也当做拜扫。尽我那人子之道。说话中间。可早来到这坟头了。刘员外。你泼天也似家私。那个来上坟也。〔做拜科云〕公公婆婆。生时了了。死后为神。我祭奠咱。这个是我父亲母亲。您孩儿穷杀也。想您两口儿在生时。倚仗着公公婆婆的爱。您要了伯伯伯娘便宜。你便死了。今日都折乏在我身上。父亲母亲。〔诗云〕我为甚么说十分惺惺使九分。留着一分与儿孙。则为你十分惺惺都使尽。今日个折乏的后代儿孙不如人。哎。多无一二年。着你做个大大的财主。刘引孙别无什么孝顺。我向祖坟上添些儿新土。我手里拏定这把铁锹。我和这铁锹上有个比喻。则为俺伯娘性子刚强。引孙我便是铁石人放声啼哭。如今那好家财则教我那姐夫张郎把柄。今日着刘引孙刬地受苦。我添了土也。可行祭祀的礼。则一个馒头。供养了公公婆婆。我的父亲母亲没有。倘若争这馒头闹将起来。可怎么了。这也容易。劈做两半个。一半儿供养公公婆婆。这一半儿供养父亲母亲。奠了酒。烈了纸钱。祭祀已毕。我可破盘咱。〔词云〕冬至来一百五日。正是那寒食时务。你看财主家何等风光。单则我凄凉坟墓。并没甚红干腊肉。并没甚清香甘露。拏定着这把锄头。也算得春风一度。〔做拏瓶与酒科云〕这酒冷怎么吃。我去庄院人家荡热了这酒。吃了呵。可来取我这把铁锹。我荡酒去也。〔下〕〔正末同卜儿上〕〔正末云〕老夫刘从善。今日是清明。往坟头祭扫去。婆婆。孩儿每去了么。〔卜儿云〕老的。孩儿每去多时了。这早晚搭下棚。宰下羊。漏下粉。蒸下馒头。春盛担子。红干腊肉。荡下酒。六神亲眷都在那里。则等俺老两口儿烧罢纸要破盘哩。〔正末云〕婆婆。孩儿每则怕不曾来么〔卜儿云〕老的。说孩儿每先来了也。〔正末云〕婆婆。孩儿每这早晚到了么。〔卜儿云〕老的。孩儿每这早晚到那里多时也。〔正末云〕走走走。你看我波。贪说话险些儿不走过去了。婆婆。兀的不是咱的祖坟。咱的坟头去来。〔卜儿云〕嗨。老的。险些儿错走了过去。〔正末云〕来到这坟上。兀的不搭下棚。宰下羊。漏下粉。蒸下馒头。荡下酒。红干腊肉。春盛担子。六神亲眷都在那里也。〔卜儿云〕则怕孩儿每来得迟。〔正末云〕老人家再来这等谎。你休要说。〔卜儿云〕我纔说的这个谎儿。〔正末云〕看了这坟所。好是伤感人呵。〔唱〕
　　【越调斗鹌鹑】你看祭台和这坟台。砖墙也那土墙。长出些个棘科和这荆科。那里有白杨也那绿杨。〔带云〕婆婆。恰纔不有人上坟来那。〔唱〕上坟的是女儿和这侄儿。还是近房也那远房。婆婆哎你觑那光塌塌的坟墓前。湿津津的田地上。不闻的肉腥和这鱼腥。那里取茶香也那酒香。
　　【紫花儿序】他添不到那两锹儿新土。烧不到那一陌儿银钱。瀽不到有那半椀儿的凉浆。〔云〕婆婆。兀的不有人来上了坟去了也。〔卜儿云〕老的也。是有人上坟来。好可怜人也。〔正末唱〕兀那上坟的潇洒。和俺这祭祖的也。凄凉。参详。多管是雨下的多人来的稀和这草长的荒。我可甚么子孙兴旺。每日放羣马和这羣牛。那里有石虎也那石羊。
　　〔云〕婆婆。既是孩儿每不曾来哩。我和你先拜了坟罢。〔卜儿云〕老的。你也说的是。投到孩儿每来时。咱老两口儿先拜了坟者。〔正末云〕婆婆。这里拜拜。〔卜儿云〕老的也。这个是谁。〔正末云〕这个是太公太婆。〔卜儿云〕太公太婆。保佑俺家门兴旺。太公太婆。早生天界。〔正末云〕这里拜拜。〔卜儿云〕这个是谁。〔正末云〕这的是咱父亲母亲。〔卜儿云〕正是我的公公婆婆哩。公公婆婆。生时了了。死后为神。〔正末云〕这里也拜拜。〔卜儿云〕这个是谁。〔正末云〕这的是刘二两口儿引孙的爹娘。〔卜儿云〕是引孙的父母。老的你差了。他是咱的小。咱是他的大。我怎么拜他。〔正末云〕他活时节是咱的小。他今死了。也道的个生时了了。死后为神。婆婆。看老夫面皮。你拜几拜儿。〔卜儿云〕罢罢罢。我依着你。兀那刘二家两口儿。你在那坟墓里听者。想你在生时。倚仗着公公婆婆欺负俺两口儿。不想你也拔着短筹都死了。又丢下个业种引孙。常时来缠门缠户的。早早的足瘸车辗马踏倒路死了。现报在我的眼里。〔正末云〕婆婆拜着个坟。你那口里不曾住的。〔卜儿云〕呀。谁曾开口来。〔正末云〕婆婆。咱老两口儿百年之后。在那里埋葬。〔卜儿云〕老的。我拣下了也这一块地正是高冈儿上。你看那树木长的恰似伞儿一般。咱老两口儿百年之后。这里埋葬。〔正末云〕婆婆。怕俺两口儿不能勾这里埋葬么。〔卜儿云〕我怎么不能勾这里埋葬。着那里埋葬去。〔正末云〕婆婆。俺道两口儿不能勾在这里埋葬。兀的那里埋葬去。〔卜儿云〕老的也。那里是一块下洼水渰的绝地。俺不在这里埋葬。倒去那里埋葬。〔正末唱〕
　　【调笑令】则俺这一双老枯桩。我为无那儿孙不气长。百年身死深埋葬。坟穴道尽按着阴阳。咱两个死时节便葬在兀那绝地上。〔带云〕婆婆。到那冬年节下月一十五。婆婆也。〔唱〕谁与咱哭啼啼的烈纸烧香。
　　〔云〕婆婆。俺不能勾这里埋葬。只为俺没得儿子来。〔卜儿云〕俺怎生没儿子。现有姐姐姐夫哩。〔正末云〕你看我可早忘了。婆婆。孩儿每也未来哩。咱闲口论闲话。我问你咱。如今我姓什么。〔卜儿云〕你看这老的。越发老的糊突了。自家的个姓也忘了。你姓刘是刘员外。〔正末云〕我姓刘是刘员外。你可姓什么。〔卜儿云〕我姓李。〔正末云〕我姓刘。你姓李。你来俺这刘家门里做什么。〔卜儿云〕你还不晓得。我当初这刘家三媒六证。花红羊酒。行财纳礼。要到你这刘家门里做媳妇儿来。〔正末云〕街上人唤你做刘婆婆也是李婆婆。〔卜儿云〕这老的。你怎么葫芦提。我嫁的鸡随鸡飞。嫁的狗随狗走。嫁的孤堆坐的守。我和你生则同衾。死则同穴。一车骨头半车肉。都属了你刘家。怎么叫我做李婆婆。〔正末云〕婆婆。原来你这把骨头也属了俺刘家也。咱女儿姓什么。〔卜儿云〕咱女儿也姓刘。是刘引张。〔正末云〕咱女壻姓什么。〔卜儿云〕女壻姓张是张郎。〔正末云〕我问你咱。俺女儿百年之后。可往俺刘家坟里埋也。去他张家坟里埋。〔卜儿云〕俺女孩儿百年之后。去他张家坟里埋。〔做悲科云〕嗨。这老的。你怎生只想到那里。老的。真个俺无儿的好不气长也。〔正末云〕婆婆。你纔省了也。〔卜儿云〕怎生得个刘家门里的亲人来。可也好哩。〔引孙上云〕自家引孙是也。恰纔热了锺酒吃。可来取我那把铁锹去咱。〔见科〕〔卜儿云〕引孙儿也。你来了也。你那里去来。你这几日怎么不到我家里吃饭来。你伯伯也在这里。〔引孙云〕您孩儿上坟来。伯娘休打引孙。〔卜儿云〕孩儿也我不打你。你则在这里。我和你伯伯说去。老的。小刘大也在这里。〔正末云〕婆婆。什么小刘大。〔卜儿云〕是咱引孙孩儿〔正末云〕则叫他做引孙可便了也。什么小刘大。〔卜儿云〕老的。孩儿每各自也有几岁年纪。〔正末云〕着他过来。我问他。引孙。你来这里做什么。〔引孙做见科云〕您孩儿上坟来。〔正末云〕婆婆。你听引孙道他上坟来。〔卜儿云〕老的也。是孩儿上坟来。〔正末云〕引孙。谁烈纸来。〔引孙云〕是您孩儿烈纸来。〔正末云〕婆婆。引孙道他烈纸来。〔卜儿云〕是孩儿烈纸来。〔正末云〕谁添土来。〔引孙云〕是您孩儿添土来。〔正末云〕婆婆。引孙道他添土来〔卜儿云〕老的也。我知道了也。〔正末云〕引孙。你上坟来。你烈纸来。你添土来则。不你来。你背后又有一个。我打这贼丑生。〔卜儿做劝科云〕员外。你为什么打孩儿。〔正末云〕婆婆放手。〔唱〕
　　【小桃红】则咱这弟兄儿女总排房。向这一个坟茔里葬。辈辈流传祭祖上。〔带云〕引孙。〔唱〕俺两口儿须大如您爹娘。〔卜儿做劝科云〕老的也。你休打他。〔正末唱〕哎。你个莲子花放了我这过头杖。〔带云〕我不打这厮别的。〔唱〕这厮祭祖先可怎生无些儿家大量。则这个便是上坟的小样。〔卜儿云〕老的也。你说了呵打。〔正末云〕婆婆。我打了呵说。〔卜儿云〕你说了呵打。〔正末云〕婆婆。你放手。〔唱〕因此上便先打了后商量。
　　〔云〕引孙。是你上坟来么。〔引孙云〕是您孩儿上坟来。〔正末云〕你为甚么不搭大棚。杀下羊。漏下粉。蒸下馒头。荡下酒。红干腊肉。春盛担子。六神亲眷都在那里那。〔卜儿云〕这个老的好笑。孩儿又没钱。他吃的穿的也无。教他那里讨着许多那。〔正末云〕你道他无钱。引孙你见么。〔引孙云〕您孩儿见些甚么。〔正末云〕引孙。兀那鸦飞不过的庄宅。石羊石虎那坟头不去。到俺这里做什么来。〔卜儿云〕老的。你差了也。那座坟知他姓张也姓李也。他是俺刘家的子孙。他怎么不到俺刘家坟里来。〔正末云〕谁是俺刘家的子孙。〔卜儿云〕引孙是俺刘家的子孙。〔正末云〕我不知道引孙是俺刘家子孙。我则知道姐姐姐夫是俺刘家的子孙。〔卜儿云〕老的也。你越饶着越逞。为人谁无个错处。我当初是我执迷来。孩儿。想我也曾打你。也曾骂你。从今日为始。则在我家里住。吃的穿的。我尽照管你。休记我的毒哩。〔引孙云〕伯伯伯娘说从今为始。也不打我。也不骂我。则着我在家里住。吃的穿的。尽照管孩儿哩。〔正末云〕是谁说来。〔引孙云〕是伯娘说来。〔正末云〕是你伯娘说来。天也。这的是睡里也是梦里。〔唱〕
　　【鬼三台】好事从天降。呆汉回头望。〔引孙云〕我谢了伯伯。〔正末云〕你休拜我。〔唱〕则拜你那恰回心的伯娘。〔卜儿同引孙做悲科〕〔正末唱〕则见他子母每哭嚎咷。泪出他这痛肠。昨日个諕的你慌上慌。哎儿也从今后不索你忙上忙。〔云〕婆婆。这个是谁家的坟。〔卜儿云〕老的也。这是俺刘家的坟。〔正末唱〕则俺这坟所属刘。我怎肯着家缘姓张。
　　〔张郎同旦儿社长上〕〔社长云〕好快活也。〔正末云〕是谁家这般热闹上坟。〔社长云〕是刘张员外家上坟哩。〔正末云〕怎生是刘张员外。〔社长云〕老的。你不知道。张家的孩儿与刘家做女壻。唤他做刘张员外。〔正末云〕我对俺那婆婆说去。婆婆咱女壻来了也我和你破盘去来。〔卜儿做打科云〕你两个贱人都在那里。这早晚纔来。〔正末唱〕
　　【紫花儿序】哎。你个择邻的孟母。休打这刻木的丁兰。〔云〕婆婆放手。这干那女婿甚么事。〔唱〕且问你那跨虎的杨香。〔卜儿云〕孩儿。我为甚么打你几下。您父烦恼哩。孩儿也。你为甚么不穿些好衣服。〔旦儿云〕则这般罢波。〔卜儿云〕将钥匙来。着下次孩儿每取衣服去。〔张郎云〕浑家。中么。〔旦儿云〕不妨事。妳妳向着俺哩。兀的钥匙〔卜儿做拏钥匙科云〕你两个贱人。再也休上我门来。老的。你十三把钥匙。我都赚将出来了也。〔正末唱〕哎。女婿着出舍。闺女着回房相当。得意梁鸿引着你这孟光。炒闹了一个太公庄上。你也再休踹我刘门。我今也靠不着你个张郎。
　　〔卜儿云〕老的。兀的十三把钥匙。你依旧当了这家罢。我年纪老了。〔正末云〕婆婆。你道你年纪大了。我也不小。婆婆。你掌把这家私。〔卜儿云〕我纔十八岁儿哩。是你当家者。〔正末云〕还是你当家者。〔卜儿云〕老的也。则管里嚷。眼面前放着个当家的。老的也。我待将这十三把钥匙与引孙孩儿当家者。你意下如何。〔正末云〕婆婆。莫不忒早了些。〔卜儿云〕咱合了眼可迟了也。〔正末云〕婆婆。你说的是。〔卜儿云〕引孙近前来。兀的十三把钥匙都与你。你去当家。〔引孙云〕谢了伯娘。姐夫靠后。我闻不的这一阵穷气。〔张郎云〕你就不忘了一句儿。〔正末唱〕
　　【秃厮儿】着女壻别无指望。做女的也合斟量。则这家私里外您尽掌。孝父母奉蒸尝。也波周方。
　　【圣药王】这一场。胡主张。您须热闹俺荒凉。您行短。俺见长。姓刘的家私着姓刘的当。女儿也不索便怨爹娘。
　　〔卜儿云〕俺这家私里外。都着引孙掌了。俺家去来。〔正末云〕婆婆。俺和你家去来。〔唱〕
　　【收尾】你可便休和他折证休和他强。自古道女生外向。他到门日且休题。只着他上坟时自思想。〔下〕
　　〔引孙云〕姐夫。你好歹也不想我今日还做财主。十三把钥匙都在我手里。我也不和你一般见识。我与你这把钥匙。你一世儿吃不了。你拜。〔做与钥匙科〕兀的你欢喜么。〔张郎云〕可知欢喜哩。〔引孙云〕你个儍厮。这是开茅厮门的。〔同众下〕
　　〔音释〕
　　荡汤去声　锹俏平声　瀽音蹇　瘸巨靴切　辗女翦切　桩音庄　呆音谐　嚎音豪　咷音桃　儍商鲊切
　　第四折
　　〔正末同卜儿引孙上云〕老夫刘从善。今日是老夫贱降的日子。就顺带着庆贺小员外当家。引孙孩儿。谁想你有今日也呵。〔唱〕
　　【双调新水令】一杯寿酒庆生辰。则我这满怀愁片言难尽。只因那几贯财。险缠杀我百年人。我受了万苦千辛。我受了那一生骂半生恨。
　　〔张郎同旦儿上云〕自家张郎的便是。今日父亲生日。俺两口儿拜父亲去。早来到门首也。小舅。〔引孙云〕那里一阵穷气。姐夫。你那里去来。〔张郎云〕我道你不是个受贫的人么。俺来拜父亲哩。〔引孙云〕姐姐姐夫。我报复去。〔报科云〕父亲。有姐姐姐夫在于门首。〔正末云〕谁在门首。〔引孙云〕是姐姐姐夫哩。〔正末唱〕
　　【清江引】你道是女儿女婿都在门。我可为甚么不容他进。你只问他使的是那家钱。上的是那家坟。〔带云〕他今日又上俺门来。〔唱〕显的俺两口儿无气分。
　　〔引孙云〕伯伯伯娘。休和他一般见识的。〔正末唱〕
　　【碧玉箫】那厮每言而无信。凡事惹人嗔。怕不关亲。怎将俺不瞅问。〔带云〕引孙。〔唱〕俺只索唤引孙。近前来听处分。你若是放这两人。蹅着我正堂门。我敢哏。我便拷你娘么那三十棍。
　　〔卜儿云〕老的。这孩儿每也孝顺。将就他些罢。〔正末唱〕
　　【落梅风】你道他本贤达。能孝顺。只我个老无知偏生嗔忿。谁着他信夫妇的情就忘了我养育的恩。〔云〕引孙。你对他说去。都不干我事。〔唱〕这都是他自做来有家难奔。
　　〔云〕引孙。你去说道。有亲如你的便着过来。〔引孙见科云〕父亲道。有亲似我引孙的。便着过去。〔做唤科云〕小梅姨姨。你领着孩儿来见父亲去。〔小梅同倈儿上云〕妾身小梅是也。今有姐姐呼唤我。领着孩儿见爹去来。〔做见科云〕爹。我小梅和孩儿来了也。〔正末云〕兀的不是小梅。你在那里来。〔小梅云〕爹。你可也三年忘却数年亲哩。〔正末唱〕
　　【水仙子】你道我三年忘却数年亲。〔云〕小梅。你是近身扶侍我的。怎么跟别人走了。你这小贱人。〔唱〕你可是么一夜夫妻百夜恩。〔小梅云〕爹。你今日有了孩儿也。〔正末云〕谁是我孩儿。〔小梅云〕这不是你孩儿。〔正末云〕真个是我孩儿。〔唱〕今日个谁非谁是都休论。婆婆也早则有了拖麻拽布的人。〔云〕我儿也。你叫我一声爹爹。〔倈儿云〕爹爹。〔正末唱〕他那里便叫一声可则引了我灵魂。哎。你使着这嫉妬的心一片。图谋的钱几文。险送了我也翦草除根。
　　〔云〕引孙。请过姐姐姐夫来。姐姐。这三年小梅在那里来。〔旦儿云〕父亲不知。听您女孩儿从头说咱。当初小梅有半年的身孕。张郎使嫉妬心肠。要所算了小梅。您女孩儿想来。父亲若大年纪。若所算了小梅。便是绝嗣了。父亲。您女孩儿将小梅寄在东庄里姑姑家中。分娩得了这个孩儿。这三年光景。吃穿衣饭。都是您女孩儿照管。〔诗云〕则为父亲忒心慈。掌把许来大家私。今日白头爹休怨我这青春女。你便有孝顺侄怎强似的亲儿。〔正末云〕孩儿。你不说我怎知道。〔唱〕
　　【雁儿落】原来这亲的则是亲。我当初恨呵须当恨。那女夫便是各白的人。那女儿也该把俺刘家认。
　　〔卜儿云〕老的。谁想刘员外自家有了孩儿也。〔正末唱〕
　　【得胜令】婆婆咱早则绝地上不安坟。则咱这孝堂里有儿孙。你今日个得病如医病。〔旦儿云〕父亲。今日有了孩儿也。休忘了您女孩儿。〔正末唱〕姐姐我怎肯知恩不报恩。〔引孙云〕今日有了儿也。十三把钥匙还了伯伯。您孩儿则做的一日财主。〔正末唱〕你一世儿为人。这的是大富十年运咱三口儿都亲。〔带云〕俺女儿侄儿和这孩儿。〔唱〕我把这泼家私做三分儿分。
　　〔云〕您一家人听老夫说者。〔词云〕六十年趱下家私。为无儿每每嗟咨。亲兄弟不幸早丧。引孙侄遣出多时。狠张郎妄图家业。孝顺女暗抚亲支。遇寒食上坟祭扫。伤感处化妬为慈。因此上指绝地苦劝糟糠妇。不枉了散家财天赐老生儿。
　　〔音释〕
　　瞅音揪　哏狠平声
　　题目　指绝地苦劝糟糠妇　
　　正名　散家财天赐老生儿
　　散家财天赐老生儿杂剧终 
